 Toplumun günlük kullandığı söz varlığının edebi dile gelişi XVII. yüzyıldan hem
sayıca, hem de yoğunluk açısından hızla gelişmeye başlamıştır. Önceki tarihi gelişim
Aşamaları ile karşılaştırıldığında belirgin seviyede görünen bu artış XVII. yüzyılda
halkileşmenin güçlenmesini başlatır ve hatta bu yönde önemli etki gücüne dönüşür. Özellikle
günlük hayatımızda işlenen dil olgularının sahip olduğu kendi fonoformu ve semantikası ile
adi sözler gibi XVII. yüzyıl Azerbaycan edebi diline girmesi halkileşmenin gelişmini daha
da güçlendiriyor. Halkileşmeğe meydan veren bu kelimeler günlük hayatımızın çeşitli
alanlarını yansıtan leksik olgulardır. Baba [Olmasaydı itigi helge begus olmaz idi, Sadigi,
mehrü vefa tekyesinin babası – (Sadık bey 53)], at, çoban(lık) [Edib her bir ata ol pasibanlık,
Çimenzar içre eylerdi çobanlık – (Fedai 26)], mehter [Sana layik değildir mehter olmak,
Hazine ihtiyarın ele almak – (26) ], deve [Var idi bir deve ender biyaban – (155)]; bağban
(bahçivan) [Keramet ehli idi goca bağban – (36)], biçin (biçme) (İlave her biçinde pay
alarsan – Fedai, 2004: 36), muştuluk [Alım bir muştuluk desti-pederden, Edim hali onu bu
hoş haberden – (11)], toy, yas [Onun çünkü toyu bir yasa döndü – (86)], mıh (çivi) [Onun
gözüne batsın mihi-mestur – (76)], mismar (çivi) [Açam nezer et cüdaye, ey yar, Müjgan ola
gözde növgi-mismar – (Mesihi 82)], demir, şiş [Var idi iki uçlu bir demir şiş – Fedai, 2004:
86] ... vb. kelimleler bu kabildendir. Esasen klasik şiir türlerinde yazan Amani`nin manzum
hikâyelerinde insan organlarından biri olan ayak yerine canlı konuşma dilinin leksikasında
yer alan kıç (bacak) sözünü işletmesi [...Kim, saçanda buduna lök südük, Yapuşurdu kıçına
misli-sülük – (Amani 298)] de ilgi çekicidir. XVII. yüzyıl Azerbaycan edebi diline günlük
hayattan gelen ve geniş kullanım hızına sahip olan metal adlarının işlenmesi,örneğin, kızıl
(altın) [Bu kızıl danlu kara leşker sipahımdir benim – (XVII. Asr Azerbaycan Lirikası 277)]
gümüş [Bin vezne gümüş, hezar ben zer... – (Mesihi 95)], kadına ait süs eşyaları, değerli
taşlar, somut olarak dürr, elmas, yakut, gövher, zümrüt, kehreba, mirvari (inci), lel ... [Dürrü
elmasü yakut, dürlü gövher, Zümrüt, kehreba, mirvari, cövher – (Fedai 55); Bin dürci-egigü
le`li gövher – (Mesihi 95)], firuze (turkuaz), mercan, yakut [Mürecce daneler, firuze, mercan,
Neçe yakut ile le`li-Bedehşan! – (Fedai 46)], bugün mutfağımızda önde gelen gıda ve
şekerleme ürünleri olan nabat, gend (şeker), toz şeker [Bin vegr nebatü gendü şekker... –
(Mesihi 95)]... gibi kelimeler de bugün genel kullanılan leksik birimler sırasındadır. Daha
bunlar yüzde yüz şekilde olmasa da, artık teşbih yaratan araçlar değil, sıradan sözlerdir ki,
onlar günlük hayatta hangi fonksiyon ve görevi kazanırsa, sırf o görev ile de dile girerek
kullanım hızı kazanıyor. Bugün Türkçemizde genel olarak işlenen çınar, söğüt [Şükufe olsa
perişanü müzterib, neşekoft, Çinarü söğütü ki, bidestü pa eder serma – Sadiq bəy Əfşar,
(Sadık bey 29)] gibi sözcükler de yavaş yavaş sıradan kelimeler gibi XVII. yüzyıl
Azerbaycan edebi dilinin söz varlığında yer alır. Gerçi bugün canlı konuşma dilinde çınar
kelimesi de bazen benzetme aracı olarak iletişime girer (Örn.: Çınar boylu oğlanları var;
Çınar gibi boyu var və s.), ama bu, dilde öncülük taşımaz, aksine ara sıra iletişimde görünür.
XVII. yüzyılın dil malzemelerinde diyalekt olgularının belirlenmesi halkileşmenin
çift tezahürünün göstergesidir. Halkileşmenin öncülüğüne katkıda bulunan bu kelimeler
sistem oluşturmasa da, XVII. yüzyıl Azerbaycan edebi dilinin leksik sisteminde kendi yerini
X. Uluslararası Dünya Dili Türkçe Sempozyumu Bildiri Kitabı
2
almıştır. Aslında bunlar zamanında normatiflik kazanarak edebi dil olgusu gibi dikkat çeken
dil birimleridir. Halktan gelen değel [Verdi o değel düzüb beyanın, Hem perinin, elinin
nişanın ‒ (Mesihi 105)]; laf [Pes mehzi-hatadur urduğun laf, Ey saf zemir, özün ver insaf;
Noldu o mehebbetinde lafın, Vechi nedurur bu e`tigafın?‒ (71,82)]; dej [Yalguz neçe ker o
kuhi-peyker, Alub dejü bozmuş idi leşker ‒ (148)]; jınde [...Çü verdiler, cavan oldu revane,
Onun eyninde var bir köhne jinde ‒ (Fedai 37)]; gavzamak [Baş gavzamağa kim oldu
hürsend, Verdi yele ser hübab manend ‒ (Mesihi 172)]; yavıncımak [Eğer düşmanlara
yalvarsa idim, rahm ederlerdi, Bu vechile ki, ben yavıncıdım, ehbabe yalvardım ‒ (Tebrizi
109)]; perik düşmek [Bir yüz göster Aşığa Kapından perik düşer – (Sarı 66)], çisen [Dolu
döymüş Aşığı, Ne bulut var, ne çisen – (66)]; ürcah eylemek [Tanrım ürcah eylesin Yahşı
yara yahşı yar – (35)]...gibi leksik örneklere XVII. yüzyıl Azerbaycan edebi dilinin söz
varlığında rastlanmıştır. Onu da belirtelim ki, XVII. yüzyıl Azerbaycan edebi dilinden
seçilen bu dil olgularının işleklik açısından karşılaştırılması daha yüksek yoğunluğun
gavzamak sözcüğünün payına düştüğünü ortaya koyur. Bugün bu dil birimleri diyalekt
olguları gibi algılanır. Yani sunulan bu dil birimlerinin hepsi bugün de ağızlarımızda
korunur. Sadece XVII. yüzyıl Azerbaycan edebi dilinde değil, aynı zamanda bu dönemden
önceki klasik edebi-bedii dil örneklerinde rastlanan değel kelimesi [Örn.: Her bir değelün
oyını serbazi degüldür, Yar yoluna qomah kişi ser bazi degüldür − (Bürhaneddin 34)];
Benlik satanın, çünkü değel çıktı kumaşı, Var, ari meta iste, bu bazare yapışma – (Nesimi
367)] Laçın, Ordubad ağızlarında “inatçı”, “söze bakmayan”; Ağdaş, Borçalı, Celilabad,
Fuzuli, Kürdemir, Gazah, Mingeçevir, Sabirabad, Salyan, Tovuz ağızlarında “oyun sırasında
genel kuralı bozan”, “cığal” [(Örn.: Dağal adam oyuna şuluğlığ salar (Salyan); Oynıyanda
adam dağal olmaz (Füzuli); Dağal adam insannan yole:tmir (Borçalı); O yaman dağal
adamdı (Qazax)] (Azerbaycan Dilinin Diyalektoloji Lugati 110) kelimeleri kullanılmaktadır.
Aslında Arap kökenli bu söz zamanında klasik edebi-bedii dil örneklerinde çeşitli anlam
kapasiteleri ile kullanım hızına sahip olmuştur:
1. gelp, sahte; 2. hile, dolandırıcılık; 3. kurnaz, fırıldakcı (Klasik Azerbaycan Edebiyatında
İşlenen Arap ve Fars Sözleri 111).
Anlamlar (tabii ki, XVII. yy kastediliyor) yüzde yüz şekilde benzerlik teşkil etmese
de, semantik tutum yakınlığı apaçık şekilde görünmektedir. Bu bir kez daha kanıtlıyor ki,
çağdaş Türkçemizde olduğu gibi ağızlarımızda da o tarihi izi korumaya devam eden yabancı
kelimelerin bir kısmı ilk semantikası ile dilimizde yaşam bulsa da, diğer kısmı anlam
değişkenliğine maruz kalmış şekilde belirlenir.
XVII. yüzyıl Azerbaycan edebi dilinde “söz” semantikası ile eş değerlilik oluşturan
laf kelimesine “anlamsız” anlam yükü ile Gazah, Şeki ağızlarında [(Örn.: Məmməd laf-laf
danışer; Əziz yaman laf vuror (Qazax)] (Azerbaycan Dilinin Diyalektoloji Lugati 320)
rastlanmaktadır. Bu dil birimi Türkiye Türkçesinde aynı fonetik içerikte, ama farklı
anlamlarla kullanılmaktadır. Bunlara dikkat edelim:
1. Söz, lakırtı; 2. Sonucsuz, yararı olmayan söz; 3. Konuşma; 4. Konu, mevzu, bahis;
5. ... hafifseme yollu kullanılan bir söz; 6. Dedikodu (Türkçe Sözlük 1292).
Görüldüğü gibi, sözün XVII. yüzyıl edebi-bedii dil örneklerindeki anlamı Türkiye
Türkçesinde işlek olan anlam seçeneklerinden birincisi ile uygunluk buluyor.
XVII. yüzyıl Azerbaycan edebi dilinde rastlanan dej sözü “nişan”, “takım”
anlamlarıyla Karakilse, Ucar ağızlarında [(Örn.: Əmbizə dəj qoydum ki, pozan olmasın
(Ucar); Billara dəj vıraciyıx, qalacax xirməndə (Karakilse); Mənim qablarım hamısı burda
X. Uluslararası Dünya Dili Türkçe Sempozyumu Bildiri Kitabı
3
dəjdi (Ucar)] (Azerbaycan Dilinin Diyalektoloji Lugati 123); gavzamak “kaldırmak” anlamı
ile Nahçivan, Şahbuz, Şerur ağızlarında [(Örn.: Niyar başın qavzadı (Şahbuz)] (288);
yavıncımak kelimesi “yalvarmak” anlamıyla Cebrayıl, Fuzuli ağzılarında [(Örn.: Yavıncıdı
kin, məni də özünnən apar (Cebrayıl)] (543), perik düşmek ifadesi “didergin düşmek”
(yurdundan, yerinden olmak) anlamı ile Ağdam [(Örn.: İt töyüx-cücəni perix´dirif) (395),
“peren-peren düşmek” (dağılmak) semantik yükü ile Gubadlı (İt nətə:r tullandısa, to:xlar
yerinnən perx´di)] (Abbasova 192) çisen sözcüğü ise “narın yağış” (narin yağmur)
anlamında çisan ses içeriği ile Derbend, çisəx´ fonoforması ile Çenberek, Oğuz, Şemkir,
Tovuz [(Yazbaşı çox olur çisəx´(Şemkir); Sə:rdən çisəx´ gəlir (Basargeçer)] (Azerbaycan
Dilinin Diyalektoloji Lugati 103); ürcah eylemek “rast gəlmək” (rastlamak) semantik yükü
ile Cebrayıl, İmişli, Ordubad, Tovuz [(Yerimiz çox gənəşdiydi, sən də bizə ürcah oldun
(Tovuz)] (524) ağızlarında kullanılmaktadır. Onu da belirtelim ki, bulduğumuz bu dil
olgularının bir kısmı bugün aynı fonetik cilt, diğer bir kısmı azıcık ses farklılığıyla
görülmeketdir. Örneğin, XVII. yüzyıl kaynaklarında rastlanan jinde kelimesi yaygın olmasa
da, bugün canlı konuşma dilinde cında şekli belirtisi ile işleklik kazanmaktadır. Bu ise bir
daha ona işarettir ki, canlı konuşma dili olguları XVII. yüzyıl Azerbaycan edebi dilinin söz
varlığına gelmekte devam ediyordu.
Bu dil olguları göstermektedir ki, diyalekt olguları XVII. yüzyıl temsilcilerinin
çoğunun dilinde vardır. Ama XVII. yüzyılın ünlü bayatı üstadı Sarı Aşığ`ın dilinde bu tür
kelimeler daha geniş kapsam kazanmıştır. Bize göre, bu, halk şiiri türleri ile ilgili bir
meseledir. Çünkü halk şiiri türleri kendi peşinden sırf halktan gelen kelime ve ifadeleri çekip
götürüyor. Gomalamak, budaşmak, lehlemek, belgeli, şavh, gebele, şele, avand vb. sözler de
bu olgular sırasında ayarlanır. Bu kelimelerin anlam tutumlarını bağlam tüm çılpaklığı ile
sunur. Örneğin, Sarı Aşığ`ın dilinde rastlanan gomalamak sözü “bükmek, eğmek” anlamına
gelir:
Aşığam, ne sin deyim, Ne elif, ne sin deyim.
Gomalamış dert beni, Halimin nesin deyim? (Sarı 40).
Azerbaycan Türkçesinin Gubadlı ağzında bu kelime “toplamak” anlam yükü ile daha
yaygın olarak kullanılır.
Budaşmak kelimesine “savaşmak, mücadele etmek” anlamının taşıyıcısı olarak Sarı
Aşığ`ın dilinde rastlanır:
Ben Aşığım bu daşa, Gönül gamle budaşa.
Ele vur ki, Yamanı, Kellesinden bud aşa (95).
Lehlemek sözüne de Sarı Aşığ`ın dilinde rastlanır ve söz “nefesi kesilmek» anlam
kapasitesinin ifadeçisi olarak rastlanır:
Bostanı günde lekle, Gün çıksın, günde lekle.
Aşık, hicran yohuşun Çıktıkca günde lehle (46).
Sarı Aşığ`ın söz varlığına giren belgeli leksik birimi de ilgi çekicidir. Bu kelimenin
kök morfemi, yani belge kısmı ağızlarda farklı anlam seçenekleri ile kullanılır:
1.Gence, Kelbecer, Kürdemir, Oğuz, Ordubad, Şemkir, Zengilan ağızlarında “oğlan evinden
kız evine götürülen nişan” anlamında. Örneğin: Qıza bəlgə aparallar (Oğuz); Bizim kətdə
bəlgəsiz qız verməzdər (Zengilan); Bu axşam Zeynava bəlgə aparajaxlar (Şemkir);
X. Uluslararası Dünya Dili Türkçe Sempozyumu Bildiri Kitabı
4
2. Salyan ağzında “bahane” anlamında: Yaxşı adam bəlgə gətirməz;
3. Bakü ağzında “şeftali kurusu” anlamında. Örn.: Ordubatdan gələndə birez bəlgə
getirmişdim...
4. Ağdam, Bakü, Cebrayıl, Celilabad, Şirvan, İmişli, Kürdemir, Salyan, Zengilan ağızlarında
“çarpışma sırasında savunma için kola sarınan sargı” anlamında: Bəlgəni qolə doleylər
(Celilabad);
5. Ağdam, Salyan ağızlarında “ekim alanlarının sınırlarını bildiren nişan” anlamında. Örn.:
Bu yerə bəlgə qoy (Ağdam);
6. Şuşa ağzında “gön aşılamak için narın kabuğundan ve yaprağından hazırlanmış
madde” anlamında. Örn.: Bəlgə qutardı, gön istaxda qaldı;
7. Zengilan ağzında “boyacılıkta kullanılan bitki” anlamında;
8. Bakü, Salyan ağızlarında “belge, delil” anlamında: Əlində bəlgən var ki, belə di:rsən?
(Bakü)
9. İmişli, Kürdemir ağızlarında “batmaması için balık ağının yan iplerine bağlanan kamış”
anlamında: Torun üst ciyəsinə bəlgə bağlanır (Kürdemir);
10. Masallı ağzında “çok tuzlu” anlamında (Azerbaycan Dilinin Diyalektoloji Lugati 50)
kullanılmaktadır.
Bunları söylemekte temel amacımız aynı fonoforma sahip bir kelimenin ağızlarda ne
kadar çok anlam kapasitesinin taşıyıcısı olduğunu dikkate iletmekten ibarettir. Sarı Aşığı`n
leksikonunda bu sözcüklerden birisine - belgeli (belge + li) kelimesine rastlanmaktadır:
Başı belgeli dağlar, Dibi gölgeli dağlar.
Yol üste gözler Aşık, Ne vakit el geli, dağlar? (Sarı 62).
Görüldüğü gibi, söz “nişaneli” (işaretli) anlam kapasitesi ile Sarı Aşığ`ın diline girer
ki, bu, Gubadlı ağzında [nişanalı] şeklinde telaffuz edilir. Aslında bu sözcüğün de kökü
(belge) “nişan” anlamı ile eş değerlilik oluşturmaktadır. Sadece, yapım ekinin eklenmesi ile
önceki kelimeyle yeni oluşan sözcük arasında kelimle türleri açısından diferansiyellik -
farklılık oluşur. Çağdaş Türkçemize bu kelime iki şekilde – “nişan” [Örn.:: O yerə nişan
qoydum (Örnek canlı konuşma dilinden alınmıştır)] ve “nişana” [Örn.:: O yerə nişana
qoydum (Örnek canlı konuşma dilinden alınmıştır)] fonoformu ile giriyor. Bunlardan biri
edebi dil olgusu (nişan), diğeri ise (nişane / a) canlı konuşma dili olgusu olarak çağdaş
dilimizde yer almaktadır. Ama belgeli kelimesi (ayrıca belge sözü), tabii ki, ağız olgusu
olarak kabul edilir.
Davar kelimesi de diyalekt-konuşma unsurları arasında bulunuyor:
Aşığındır o davar, O da devlet, o da var. Görünür yar obası, yetim gönlüm, oda var
(83).
Davar kelimesi bir leksik olgu olarak, hayvancılık alanına ait olan dil birimidir.
“Koyun” anlamını ifade eden bu ağız sözü bugün Azerbaycan Türkçesinin Batı ağzında,
ayrıca Tebriz diyalektinde izini sürdürüyor: Bizim davarları qoymırdıla orda otdası
(Azerbaycan Dilinin Diyalektoloji Lugati 120). Bu dil örneği “mal” anlamında Rusçada da
rastlanılır (Örn.: Товар принимали?/ Malı kabul ettinizmi?) ve yanlış olarak bu dile mahsus
kelime gibi verilmiştir. Şunu da belirtelim ki, bu sözcük Rusçada çok geniş işlenme hızına
sahip olan ve “arkadaş”, ayrıca “yardımcı, muavin” anlamlarının taşıyıcısı olan товарищ
X. Uluslararası Dünya Dili Türkçe Sempozyumu Bildiri Kitabı
5
(tovariş) (Russkogo-Azerbaydjanskiy Slovar 325) kelimesinin içinde de izini sürdürür.
Aslında iki kısımdan – “mal, koyun” anlamına gelen “tavar” ve “ortak” anlamı ile uyarlık
oluşturan “eş” kelimelerinden oluşan bu leksem, kanaatimizce, “mal ortağı” anlamının
taşıyıcısıdır. Söze, “tavareş” ses yapısı ile XI. yüzyılın abidesi olan “Kutadgu bilik” anıtında
da rastlanılır ve o, bu yazılı anıtta “mal otaran”, “çoban” anlamnın ifadeçisi olarak gösterilir
(Ramiz 179). Davar kelimesi M.Kaşğari`nin “Divani-Lugat-it-Türk” eserinde (Kaşğari 367-
368), eski Türkçe sözlüğünde (Drevnetyurskiy Slovar 542), V.V.Radlov`un sözlüğünde
(Radlov 986), ayrıca Şemseddin Sami'nin “Kamus-i-Türki” eserinde de (Sami 234) yaklaşık
aynı anlam uygunluğu ile verilmiştir. Bu sözcük çağdaş Türkiye Türkçesinde de aynı
fonoform ile izini henüz sürdürmektedir. Anlam tutumlarına gelince, farklı seçenekleri de
vardır:
«1. Koyun ve keçiye verilen ortak ad; 2. Koyun veya keçi sürüsü: Çoban davarı
yaymaya götürdü» (Türkçe Sözlük 476).
Demek ki, Azerbaycan Türkçesinin diyalekt leksikasında korunan davar kelimesinin
taşıdığı anlam yükü Türkiye Türkçesinde işlenen aynı isimli sözcüğün birinci anlamıyla
benzerlik oluşturmaktadır. Şunu da belirtelim ki, söz Türkiye Türkçesinde henüz edebi dil
normu seviyesini korumaya devam ediyor.
XVII. yüzyıl Azerbaycan Türkçesinin söz varlığında rastlanan şavh leksemi de özel
ilgi çekmektedir. Aslında bu kelime “güneşin çıkması veya batması sırasında göğün
kızarması” anlamını ifade eden Arap kökenli şafak (Klasik Azerbaycan Edebiyatında İşlenen
Arap ve Fars Sözleri., II c. 317) sözünün fonetik açıdan değişilmiş fonoformlarından biridir.
Ağızlarda şavah şeklinde “ışın, ışık” anlamlarının taşıyıcısı olarak kullanılır [(örneğin: Şavax
gözümə düşür (Karakilse)] (Azerbaycan Dilinin Diyalektoloji Lugati 458). XVII. yüzyılın
leksik sisteminde ise bu leksem, yukarıda sunulan fonoseçenekle kaydedilir:
Aşık burda az kala, Buharını az kala, Şavhın yüzüme düştü, Yıkılmıştım az kala (Sarı
101).
Örnekten de açıkça anlaşılıyor ki, bu kelimenin semantikası sırf sözlüklerde
gösterilen “ışık, ışın” anlamına uygundur.
XVII. yüzyıl Azerbaycan Türkçesinin söz varlığında şele kelimesine de rastlanır:
Ben aşığım lele ben, Kafletteyim hele ben. Dertten, gamden, hicrandan Bağlamışam
şele ben (63); Kim saldı şele seni, Cengele, şele seni? Ulaksız kalan Aşık, Eyibdi şele seni;
Yüz tutub Kürde sarı, Ne desin Kürde Sarı? Aşık, şelen ağırdı, Böl, yarsın Kürde sarı (114).
Görüldüğü gibi, belirlediğimz ağız olgularına klasik şiir türler ile mukayesede daha
çok halk şiiri türlerinde rastlanmaktadır. Prof. Dr. E.Ezizov doğru olarak yazmış ki,
“folklorun şiirsel örneklerinde bu ve diğer sebepten edebi dilde yansıyabilmeyen diyalekt
leksikası yer alabilir. Böyle örneklerde bazen tonlama, ritim, vezn ve kafiyenin talebine
uygun olarak arkaik biçimler ve yenilikler kendini gösterir” (Ezizov 11)
XVII. yüzyıldan sunduğumuz örneklerde kelimenin “yük” anlamına uygun geldiği
anlaşılmaktadır. Şele kelimesi mensup olduğum Gubadlı ağzında aynı fonoform ile ve aynı
anlam yükünün taşıyıcısı gibi bugün de yaşamını sürdürüyor.
Bu da inkar edilemez ki, belirlenen tüm leksik birimlerin leksik-semantik kaderi
XVII. yüzyıl Azebaycan edebi dili ile çağdaş dilimizin karşılaştırılması fonunda paralellik
oluşturur. Zamanında edebi dil olgusu olarak rastlanan bu kelimeler çağdaş Azerbaycan
Türkçesi kapsamında arkaizm adını kazanıyor. Ama edebi dili terk ederek çağdaş dil
X. Uluslararası Dünya Dili Türkçe Sempozyumu Bildiri Kitabı
6
açısından arkaikleşen sözler şimdi ağızlarımızda yer almaktadır. Demek ki, aslında bu dil
olguları bugün edebi dilden öte iki isimle – “arkaizm” ve “diyalektizm” isimleri ile
yaşamaktadır. XVII. yüzyıl edebi dilinde rastlanan bu dil olgularının bugün ağızlarımızda
aynı ses içeriğinde (tabii ki, istisnaları dikkate almazsak), ayrıca aynı anlamsal içerik
göstergesi ile birlikte yer alması ise bir daha o dönem Azerbaycan edebi dilinde
halkileşmenin kapsam dairesinin genişlenmesinden haber vermektedir.
KAYNAKÇA
Abbasova, Roza Azerbaycan Dilinin Gubadlı Şiveleri. Bakü: Çınar-Çap, 2006.
Azerbaycan Dilinin Diyalektoloji Lugati. Bakü: Şerg-Gerb, 2007.
Bürhaneddin, Gazi. Divan (Tertibci E.Seferlidir). Bakü: Azerneşr, 1988.
Drevnetyurskiy Slovar. Leningrad: Nauka, 1969.
Amani. Eserleri (Tertibci E.Seferlidir). Bakü: Yazıcı, 1983.
Ezizov, Elbrus. Azerbaycan Dilinin Tarihi Diyalektolojisi. Bakü: Bakü Üniversitesi
Neşriyatı, 1999.
Fedai. Bahtiyarname (Tertibci G.Memmedlidir). Bakü: Şerg-Gerb, 2004.
Fedai. Bahtiyarname (Tertibci G.Memmedlidir). Bakü: Azerbaycan Üniversitesi Neşriyatı,
2004.
Kaşğari, Mahmud. Divanü Lügat-İt Türk. IV ciltte. I c. Bakü: Ozan, 2006.
Klasik Azerbaycan Edebiyatında İşlenen Arap ve Fars Sözleri. 2 ciltte. I.cilt. Bakü: Şerg-
Gerb, 2005.
Klasik Azerbaycan Edebiyatında İşlenen Arap ve Fars Sözleri. 2 ciltte. II.cilt. Bakü: Şerg-
Gerb, 2005.
Mesihi. Verga ve Gülşa (Tertibci E.Seferlidir). Bakü: Azerneşr, 1977.
Nesimi. Seçilmiş Eserleri (Tertibci H.Araslıdır). Bakü: Azerneşr, 1973.
XVII. Asr Azerbaycan Lirikası (Tertibciler P.Kerimov ve M.Hüseyindir). Bakü: Nurlan,
2007.
Radlov, Vasiliy, Vasiliyeviç. Opıt Slovarya Tyurskih Nareçiy. T. III. Çast I. Peterburg, 1905.
Ramiz, Asker. Kutadgu bilig. Bakü: İlim, 2013.
Russkogo-Azerbaydjanskiy Slovar. T.III. Baku: Elm, 1978.
Sadık bey, Efşar. Şiirler (Transfoneliterasiya ve fotofaksimile). (Tertibci P.Kerimovdur).
Bakü: İlim ve tahsil, 2010.
Sami, Şemseddin. Kamus-i Türki (Hazırlayan: Paşa Yavuzarslan). Ankara, 2010.
Sarı, Aşık. Seçme Bayatılar (Tertibci H.Kürdoğludur). Bakü: Sabah, 1993.
Sarı, Aşık. Şiirler (Tertibci E.Ahundovdur). Bakü: Azerneşr, 1966.
Tebrizi, Gövsi. Seçilmiş Eserleri (Tertibci G.Memmedlidir). Bakü: Azerbaycan Üniversitesi
Neşriyatı, 1958.
Türkçe Sözlük. Ankara: Akşam Sanat Okulu Matbaası, 2005.
X. Uluslararası Dünya Dili Türkçe Sempozyumu Bildiri Kitabı
7
MUKADDİMETÜ’L EDEB’DE LEKSİK DENKLER
Öğr. Gör. Esin AĞCA
Eskişehir Osmangazi Üniversitesi / Türkiye
esinagca@gmail.com
Kesin olarak tarihlendirilebilir ilk metinlerini 7. yüzyılın sonlarında veren Türk dili
konuşurlarının farklı coğrafyalarda ve farklı kültürler etrafında 13. yüzyıla kadar yazdıkları
yazılı ürünlerinin tamamı “Eski Türkçe” olarak adlandırılan dönem içinde
değerlendirilmektedir. Başka bir ifadeyle Türk boyları, 7. yüzyılın sonlarından 13. yüzyıla
kadar Moğolistan’da kurdukları Köktürk Devleti ve Bozkır Uygur Devleti, bugünkü Çin
topraklarında kurdukları Uygur devletleri ve Kâşgar ve etrafında kurdukları Karahanlı
Devleti yönetimleri altında aşağı-yukarı aynı seslik ve biçimlik özellikler gösteren Türk dili
ile metinler yazmışlardır.
13. yüzyılın başlarında büyük Moğol İmparatorluğunun kurucusu ve büyük komutan
Çingiz Kağan’ın batıya doğru başlattığı fetih harekâtı ile birlikte Türk boyları da yerlerinden
göç etmeye, ya belirli bölgelerde toplanmaya ya da ayrışıp farklı bölgelere gitmeye
başlamışlardır. Böylece bir anlamda Moğol hâkimiyeti altına girmiş Sir Derya’nın aşağı
kesimlerindeki Harezm denilen bölge ile Saray merkezli Altın Ordu sahasında çoğunluğu
oluşturan çeşitli Türk boyları bir arada yaşamaya başlamış ve bir süre sonra bu bölgelerde
Türk dili ile metinler yazılmaya başlanmıştır. Harezm, Kıpçak ve Çağatay sahalarının
meşhur mütehassısı Janos Eckmann, 13-14. yüzyılllarda Harezm ve Altın Ordu sahasında
ortaya çıkan Türk yazı dilini şöyle tanımlamıştır:
“13. yüzyıldan itibaren, Harezm ve Sir Derya’nın aşağı kesiminde kısmen Oğuz
(Türkmen) ve Kıpçak yerli ağızlarının tesiri altında Karahanlıca’dan teşekkül eden, Orta
Asya Türkçesi (Doğu Orta Türkçesi) edebiyat dilinin inkişaf merhalesine Harezm Türkçesi
adını veriyoruz.” (Eckmann 2003: 1).
Tanımdan da anlaşılacağı üzere bu yazı dili Karahanlıcadan intikal etmekle birlikte
Oğuzca ve Kıpçakça özelliklerin de yer aldığı “inkişaf merhalesi”dir. Bu tanım daha sonra
Çağatayca dönemi için Orta Asya Türkçesinin son merhalesi olarak ifade edilecek ve
böylece Karahanlıca, Harezm Türkçesi ve Çağatay Türkçesi birbirinin devamı olarak
değerlendirilecektir.
Türklük Bilimi araştırmacılarının değerlendirmeleri ışığında, Türk dilinin 13.
yüzyılda Harezm ve Altın Ordu sahasında yazılmış metinlerle birlikte yeni bir döneme
girmiş olduğu ifade edilebilir. Türk dili, bu sahalarda yazılmış metinlerde değişmeye
başlamış, ses ve şekil özellikleri bakımından farklılaşmaya başlamıştır. Bu dönemin dillik
özellikleri ile ilgili birçok özelliği ifade etmek mümkün olmakla birlikte, bu dönemin
karakteristiği, “Türk dilinin alışılagelen özelliklerinin dışında Oğuzca ve Kıpçakça olarak
ifade edilebilecek özelliklerin yazı dilinde yer bulması”dır. Daha da önemlisi, “Harezm ve
Altın Ordu sahalarında yazılan eserlerde Karahanlı Türkçesinin özelliklerine Oğuzca ve
Kıpçakça özelliklerin de eklenmesi ve bu üç farklı diyalekte ait özelliklerin aynı dönem ve
aynı eserlerde bir arada yürümesi”dir. Bu çerçevede Harezm-Altın Ordu sahasında yazılmış
metinlerdeki diyalektikal özelliklerin belirlenmesi, eserlere en fazla hangi Türk diyalektinin
tesir ettiğini tespit etmek ve bu diyalektin ilk şekillerini tespit etmek bakımından önem
taşımaktadır.
X. Uluslararası Dünya Dili Türkçe Sempozyumu Bildiri Kitabı
8
Bu bildiride, hem Harezm Türkçesinin en erken ve önemli metinlerinden biri olan
hem de tarihsel Türk dili alanlarının Dȋvânu Lugâti’t-Türk’ten sonraki en hacimli
sözlüklerinden biri kabul edilen Mukaddimetü’l-Edeb’deki örneklerden hareketle,
Karahanlıca, Oğuzca ve Kıpçakça söz varlığına ait denk çiftler üzerinde durulacaktır.
Bildiride “denk çift” ibaresi, lehçeler arasında aynı nesne, kavram, olay, olgu ya da eylem
için birbirinin yerine kullanılmış olan ve lehçeler arasında denklik kuran sözcükler için
kullanılacaktır. Türk dilinde “denk çiftler” ibaresi, Türklük Bilimi araştırmalarında ilk defa
Gürer Gülsevin tarafından kullanılmıştır (Gülsevin 2007: 277) Bu bildiride sadece sözcüksel
denkliklerden bahsedilmeyecek aynı zamanda morfemik denklikler de ele alınacaktır.
Mukaddimetü’l-Edeb, tarihsel Türk dilinin ikinci büyük sözlüğü olmanın ötesinde,
sözcüklerin anlamlarını veren basit bir sözlük değildir. Bu sözlüğün en önemli
özelliklerinden biri, verilen bir sözcüğün ya da ibarenin, başka bir Türk lehçesindeki
karşılığının da ifade edilmiş olmasıdır. Bu özellik eseri, tarihsel Türk dili diyalektolojisi
açısından önemli kılmaktadır.
Eserden elde edilen veriler ışığında Mukaddimetü’l-Edeb’deki sözcüksel ve
morfemik denk çiftleri şöyle tasnif etmek mümkündür:
1. Birbirinin yerine kullanılan morfemik denk çiftler:
Mukaddimetü’l-Edeb’de dikkat çeken denkliklerden biri, bazen aynı köklere bazen
de farklı köklere gelerek aynı anlam ve görevi üstlenen morfemlerin kullanılmış olmasıdır:
Titregen boldı er = titrekli boldı er (1 / 1)
yaslagan tişi = yaslıg tişi (36 / 1)
ME’de aynı köke sahip olan; fakat farklı morfemler ile türetilmiş olan sözcüklerin
birbirine denk kabul edildiği örneklerin sayısı az değildir. Bunlardan biri, karım katımluk
edişti anıŋ birle = karıştı anıŋ birle (109 / 5) örneğidir. Bu örnekte karım, katımluk ve karışeylemleri
denk sayılmıştır. Bu denklikte ortak bir kökün olduğu aşikârdır ve farklı eklerle
aynı / benzer anlam alanına ait sözcükler türetilmiştir (Ağca 2015b: 23)
2. Sözcüksel denk çiftler:
Eserde tarihsel Türk yazı dilleri arasındaki diyalektikal ayrımı ifade eden en önemli
özelliklerden biri, aynı anlama gelen farklı sözcüklerin tercih edilmiş olmasıdır. Modern
Türk yazı dillerinin ayrımında da önemli bir ölçüt olarak kullanılan bu özellik, ME’de
yaygındır. Mesela metinde, üykürdi anlar üze atlıgları birle ifadesi ya’ni çerigi birle
ibaresine denk kabul edilmiştir. Bu örnekte Eski Türkçe metinlerden itibaren “ordu, asker”
anlamı ile kullanılan çerig sözcüğü, yine Eski Türkçede yaygın olan atlıg sözcüğüne denk
kabul edilmiştir.
Eserde denk çiftler konusundaki en iyi örneklerden biri de kükredi kalık = küldüredi
kök (9 / 5) ibaresidir. Bu ibarede hem kükre- ve küldüre- fiilleri hem de kök ve kalık
sözcükleri eş değer kabul edilmiştir (Ağca 2015a: 203).
Bugün modern Türk yazı dillerinin lehçesel söz varlığı ile ilgili en ayırt edici
örneklerinden olan fiiller, yak-, köydür- ve örte-‘tir. Bu durum ME’de köydürdi anı = örtedi
anı (24 / 4) örneğinde belirtilmiştir. Eski Türkçe metinlerde geçmeyen yak- eylemi bu
metinde de kullanılmaz; bununla birlikte köydür- ile örte- denkliği verilmiştir.
Tarihsel Türk dili leksikolojisi ile ilgili önemli sayılabilecek denkliklerden biri de
boşadı bulunnı = ıya berdi esirni = ıyınmış bulun = berdi aŋa malnı = ıdu berdi aŋa tıvarnı
X. Uluslararası Dünya Dili Türkçe Sempozyumu Bildiri Kitabı
9
(25 / 6-7) örneğidir. Bu örnekte, “serbest bırakmak” anlamındaki boşa- fiilinin karşılığı
“göndermek” anlamlı ıya ber- ve ıdu ber- ibarelerinin verilmesi ilginçtir. Zira asıl anlamı
“göndermek” olan ıdu ber- / ıya ber- fiillerinin anlambilimsel olarak kendisine pek de uzak
olmayan boşa- fiiline yaklaştığının eserde tespit edilmesi, bu anlamsal değişimin
gerçekleştiği zamanı tespit etmek bakımından önemlidir. Öte yandan metinde Harezm
Türkçesinin bir özelliği olarak eskicil ve yeni şeklin bir arada kullanıldığını, hem eskicil ıdu
ber- hem de dönemi için yeni olan ıya ber- biçimlerinin kullanılmış olmasından
anlaşılmaktadır. Benzer bir durumu, söz içinde hece başı /g/ ünsüzünün durumu bakımından
yetgürdi aŋa özge kişini = yetürdi anı aŋa = yetürdi aŋa öŋin kişi (26 / 2-3) örneği için de
söylemek mümkündür.
ME’de sözcüksel denk çift olarak kabul edilebilecek örneklerden bazıları şunlardır:
kopardı yel bulutnı = kaldurdı yel bulıtnı (3 / 2),
emgetti anı = arguzdı anı (3 / 4),
arka berdi damka = tayandurdı arkasını tamga (10 / 1),
sevündi ol neme birle = sevünçlüg boldı nerse birle (12 / 4),
örtüglü söz ya yaşargu sav (36 / 8),
tartdı bıçaknı boğazı üze = çekdi bıçaknı = keçürdi bıçaknı = yörütdi bıçaknı =
egedi bıçaknı (37 / 4),
arıg kıldı anı = süzük kıldı (67 / 3),
toksanga yavudı = toksan yaşka yetti (83 /5),
eli adakı baglanmış esir = bukagulanmış esir (87 / 2)
Bu örneklerden emgetti anı = arguzdı anı (3 / 4) örneğinde ise emget- fiili arguzfiiline
denk kabul edilmiştir. “acı, sıkıntı çektirmek” anlamındaki emget- fiilinin anlamsal
karşılığı olarak arguz- fiilinin verilmesi ilginçtir. Eski Türkçede “yormak” anlamındaki arfiilinin
ettirgen ekli şekli olan arguz- fiilinin metnin yazıldığı çevreye ait diyalektlerin
birinde “sıkıntı çektirmek” anlamı kazanmış olduğu anlaşılmaktadır. Eserdeki bu tür
örnekler, denk çiftleri tespit etmenin yanı sıra Türk dilinde sözcüklerin geçirdiği anlamsal
değişimleri takip edebilmek bakımından da önem taşımaktadır. Dahası, metnin başka bir
yerinde emgetti anı ibaresi için şöyle bir denklik oluşturulmuştur:
emgekge kemişdi anı = emgetti anı = emgekge tüşürdi anı (6 / 4).
Bu örnekte emget- fiilinin denkleri olarak emgekge kemiş- “sıkıntıya sokmak” ile
emgekge tüşür- “sıkıntıya düşürmek” deyimleri kullanılmıştır. Eserde geçen bir başka örnek
ise başın kuyukattı = közin yerge tikti (25 / 6) örneğidir. “aşağıya eğ(il)mek” anlamında
közin yerge tik- deyiminin karşılığı olarak kuyukat- eylemini kullanması ve bu ibareleri denk
kabul etmesi Türk leksikoloji araştırmaları bakımından değerlidir. Bu ve benzeri örnekler,
Türk dilinde deyimleşme sürecini ve temel anlamlı sözcüklerin mecazlaşan sözcüklerle
hangi bağlamda bir araya geldiğini göstermesi bakımından da önem taşımaktadır. Benzer
durumda olan, temel anlamlı sözcüğün deyimleştiği başka örnekler de vardır:
övkege keltürdi anı = övkelendürdi anga (5 / 4),
Buna benzer örneklerden bir kısmında ise, kıl- yardımcı fiili görev üstlenmiş gibi
durmaktadır. Mesela tabbalattı aŋa düşmannı = düşman tabbası kıldı anı (6 / 3-4) örneğinde
isme eklenen +lAt- eklerinin vazifesini açık bir şekilde aynı sözcüğe eklenen kıl- yardımcı
X. Uluslararası Dünya Dili Türkçe Sempozyumu Bildiri Kitabı
10
fiili yerine getirmiştir. Bu çerçevede sanadı malını = üküş kıldı anıŋ malını (92 / 2) örneği
de ilgi çekicidir. “çoğaltmak” anlamındaki üküş kıl- ifadesi Eski Türkçeden beri yaygın
olmakla birlikte, sana- fiilinin bununla aynı anlam ile kullanılması, geç döneme ait bir
özelliktir. Zira sana- eylemi Eski Türkçede “saymak” anlamındadır. Bu anlama gelen fiilin,
“çoğal(t)mak” anlamı kazanması, fiilin anlam alanı bakımından normaldir. Bununla birlikte
fiilin, “çoğal(t)mak” anlamı kazanması Eski Türkçe döneminde değildir. Benzer bir kulanım
dönüşlü fiil = isim+lXg bol- formülasyonu için de söz konusudur:
sevündi ol neme birle = sevünçlüg boldı nerse birle (12 / 4),
bolmas kıldı aŋa nerseni = yitürdi aŋa nerseni = yoksuz boldı er (31 / 7-8),
yinçge kıldı anıŋ içinde bakmaknı = yinçgeledi anıŋ içinde bakmaknı (38 / 3),
yavalatdı teveni = yava kıldı teveni (39 / 2),
iglig kıldı anı = igletdi anı (42 / 3),
körer kıldı aŋa = körküzdi aŋa (72 / 2),
yaŋı kıldı anı = yaŋıladı anı (91 /8)
Eserde tarihsel Türk dilinin söz varlığına dair araştırmalar bakımından bay boldı er =
barlu boldı er (3 / 4) veya bay boldı er = bayıdı = barlu boldı er = keŋliklü boldı er (42 / 5)
örneği de dikkate değer bir durum arz etmektedir. Bu örnekte “zengin” anlamlı bay sözcüğü
ve türevleri bir tarafa bu sözcük ile denk kabul edilen keŋliklü sözcüğü ilgi çekicidir. Eski
Türkçe keŋ “geniş” sözcüğünden geldiği anlaşılan keŋliklü, muhtemelen “cömert” anlam
alanından “zengin” anlamı kazanmış olmalıdır.
ME’de İslamiyet’in kabulü ile Türk dilinde kullanılmaya başlanan Arapça ve Farsça
sözcükler ile oluşturulan sözcüksel denk çiftler de vardır. Mesela cüft kıldı sözni = koş koş
sözledi = koşa koşa kıldı sözni (46 / 3) örneğinde koş ismi ve zarf-fiil ekli koşa sözcükleri,
alıntı cüft ve Türkçe kıl- fiilinin birleşimiyle denk tutulmuştur. Bu örnek ayrıca Türkçede
“çift” anlamında bir koş isminin ve “çift olmak” anlamında koş- fiilinin olduğunu tanıklayan
örneklerden biridir. Eserde Arapça ve Farsçadan ödünçlenen sözcükler ile Türkçe
sözcüklerin denk kabul edildiği başka örnekler de vardır:
nişansız kıldı nerseni = belgüsüz koydı nerseni (29 / 3),
‘avrat karında oğlan bar erken süt emdirdi = emdürdi = emdürdi tişi oglanınga
yüklü erken = yüklüg erken süt emdürgen tişi (54 / 1),
Eserdeki denk çiftlerin kullanılışından yola çıkılarak aynı zamanda bu sözcüklerin
sentaktik yapıda hangi düzende kullanıldıkları hakkında çıkarımlar yapmak da mümkündür.
Mesela karşu koydı yüzini = evürdi anıŋ tapa yüzini (29 / 5) örneğinde birbirine denk kabul
edilen evür- ile karşu koy- çiftleri, aslında tek başlarına denk kabul edilecek türden değildir.
Bu sözcüklerin denk olması ancak sözdizimi içindeki kullanılışına bağlıdır. Bu örnekten
hareketle, her iki unsurun denk sayılabilmesi için, evür- eyleminin tapa edatı ile tapa evür-,
karşu koy- ibaresinin ise akuzatif almış bir isimle birlikte kullanılması gerekmektedir. Bu ve
benzeri örnekler, Türk dilinde sözcüklerin bağlamda anlam kazandığını ve sözlüklerin buna
göre hazırlanması gerektiğini göstermektedir.
Sonuç
Sonuç olarak, tarihsel Türk dili alanlarının önemli sözlüklerinden olan ME, bir
sözlük olmanın ötesinde, Türk dilinin tarihsel diyalektolojisi ve gramer araştırmalarının
X. Uluslararası Dünya Dili Türkçe Sempozyumu Bildiri Kitabı
11
önemli kaynaklarından biridir. Eser, bugüne kadarki çalışmalarda genellikle “sözlükçülük”
bakımından ele alınmış; bununla birlikte eserin söz varlığı “diyalektoloji” bağlamında pek
değerlendirilmemiştir. Halbuki yukarıda da belirtildiği üzere eser, “aynı anlam alanına ait
sözvarlığı” bakımından çeşitlilik göstermektedir. Bildiride “leksik denkler” olarak
tanımlanan bu çeşitlilik, eserin yazıldığı çevre ve zamanda Türk lehçelerinin leksik
tercihlerini tespit etmek bakımından değerlidir. Tarihsel döneme ait eserde tespit edilen bu
tür denklikler, aynı zamanda modern zamana ait Türk dili araştırmaları bakımından da önem
taşımaktadır. Zira bugünkü Türk yazı dillerinin tasnifindeki kriterlerden biri olan leksikal
farklılıkların tarihsel zeminlerini tespit ve tayin etmek, bu tür eserler ile mümkün
olabilmektedir. Bu çerçevede tarihsel Türk dili alanlarına ait bilhassa “karışık dilli” eserler
olarak tanımlanan metinlerdeki diyalektikal malzemenin tespiti önem taşımaktadır.
Diğer taraftan, bildirinin inceleme kısmında da belirtildiği üzere tarihsel Türk
lehçeleri arasında tespit edilen leksik denk örneklerinin bir kısmı, “gramatikal” karakter
göstermektedir. Bu anlamda özellikle bazı yapım ekleri ile yardımcı fiillerin birbirine denk
geldiği anlaşılmaktadır (bay boldı er = bayıdı = barlu boldı er = keŋliklü boldı er 42 / 5). Bu
tür örnekler, Türk lehçeleri arasında denklik oluşturan sözcüklerin bir kısmının birbirini
karşılayan gramatikal yapılarla mümkün olduğunu göstermektedir. Böylece bu tür
denkliklerin aynı zamanda Türk dilinde birbirinin yerini tutan gramatikal unsurlarla
gerçekleştiğine işaret etmektedir. Bu bildiride birkaç madde ile dikkat çeken bu tür
denkliklerin, Türk dilinin tarihsel döneme ait diğer metinlerini de kapsayacak şekilde, daha
ayrıntılı bir şekilde tespiti, tarihsel ve modern Türk dilinin diyalektikal çalışmalarına katkısı
büyük olacaktır.
Kaynaklar
AĞCA, Ferruh (2015a), Eski Türkçe kö:k teŋri ve kö:k kalık İkilemeleri Üzerine, Türkbilig
Türkoloji Araştırmaları, 2015/30, Ankara: 201-221.
AĞCA, Ferruh (2015b), Eski Uygurca İştikaklı İkilemeler Üzerine, Alkış Bitigi Kemal
Eraslan Armağanı (Ed. Bülent GÜL), Türk Kültürünü Araştırma Enstitüsü, Ankara:
17-30.
CLAUSON, Sir Gerard (1972), An Etymological Dictionary of PreThirteenth-Century
Turkish, Oxford: Oxford University.
ECKMANN, Janos (2003), Harezm, Kıpçak ve Çağatay Türkçesi Üzerine Araştırmalar,
Türk Dil Kurumu yayınları, Ankara.
ERCİLASUN, Ahmet Bican (2005), Başlangıçtan Yirminci Yüzyıla Türk Dili Tarihi, Akçağ
Yayınları, Ankara.
GÜLSEVİN, Gürer (2007), Kutadgu Bilig’in Dilinde Lehçelerin Özellikleri:ʽdenk çiftler’,
Turkish Studies V 2/2, Ankara.
KAFESOĞLU, İbrahim (2000), “Harezmşahlar Devleti Tarihi”, Türk Tarih Kurumu
Yayınları, Ankara.
YÜCE, Nuri (1993), Mukaddimetü’l-Edeb - Hvârizm Türkçesi ile Tercümeli Şuşter Nüshası -
Giriş, Dil Özellikleri, Metin, İndeks, TDK Yayınları, Ankara.
X. Uluslararası Dünya Dili Türkçe Sempozyumu Bildiri Kitabı
12
TARİHÎ METİNLERİN ANLAŞILMASI VE AKTARIMINDA
EŞDİZİMLİLİK BİLGİSİNİN ÖNEMİ
Arş. Gör. Mustafa AĞCA
Pamukkale Üniversitesi /Türkiye
magca.tr@gmail.com
Giriş
Eski bir metni anlamak, her şeyden önce o metnin dilini anlamaktır. Bunun için de
metnin biçimbilimsel ve sözdizimsel yapılarına hâkim olmak gerekir. Tarihî bir metin, dilin
çağdaş şekline göre çok sayıda farklı dil birimine sahiptir. Bu nedenle tarihî bir metin
üzerinde çalışırken yapı ve anlam bakımından farklı dil birimlerinin tek tek tanımlanması
gerekir. Metni anlamlandırırken karşılaşılacak güçlükleri aşmak yeterli ön hazırlığa ve bilgi
birikimine sahip olmakla mümkündür (Tulum 39-41). Tarihî dönemlerin dilbilgisel
özelliklerine hâkim olmak, metnin iyi anlaşılması ve aktarımı için yeterli olmamaktadır.
Bunun yanı sıra dönemin sözvarlığı bilgisi, sözvarlığının içerisinde tek tek kelimeler dışında
özellikle kelimelerin bir araya gelerek oluşturduğu ve güncel dilde kullanılmayan, metnin
arka planındaki kültürel belleği yansıtan deyimler, birleşik fiiller ve eşdizimliler gibi
birlikteliklerin anlamlarını bir bütün olarak görmek metni doğru ve hızlı bir şekilde
anlamlandırmak için gereklidir.
Bazı sözcüklerin birbiriyle daha sıkı bir ilişkide bulunmasında semantik
gereksinimlerin yanı sıra özellikle kültürel arka planın önemli bir etkisi vardır. Bir sözcüğün
eşdizimlileri tematik açıdan değerlendirildiğinde toplumdan topluma, hatta bir topluluğun
dilinde zamana, coğrafyaya ve etkileşim içinde bulunduğu kültür çevrelerine bağlı olarak
üretmiş olduğu eserlerde çeşitlilik gösterebilir. Bu yapılar, kültürel anlamları ya da algılama
biçimleri dikkate alınmaksızın tam anlamıyla açıklanamazlar (Ağca 278).
Tarihî metinlerde birleşik fiiller, deyimler ve atasözlerinin yanı sıra eşdizimliler gibi
başka birçok donuk olmayan, henüz deyimleşmemiş söz öbekleri ve kimi yapılar vardır
(Doğan 68). Bu tür sözcük birlikteliklerinin anlamı, çoğu zaman birlikteliği oluşturan tek tek
sözcüklerin anlamından çıkarılamaz. Yalnızca metindeki tek tek kelimelerin anlamlarına
odaklanan bir metin çözümleme yöntemi, metni anlamak ve yorumlamak için yeterli
değildir.
Tarihî metin yayımcılığında mevcut literatürün büyük bölümü metinlerin
transliterasyon ve transkripsiyonunu vermeye, dilbilgisel yapılarını betimlemeli olarak
sunmaya odaklanmış durumdadır. Metnin anlamsal analizi ve anlam yaratma süreci
çoğunlukla göz ardı edilmektedir. Tarihî metinleri çözümlerken metinlerin anlamsal yönü
üzerine yapılan çalışmaların hem nicelik hem de nitelik bakımından artırılması
gerekmektedir. Anlamsal çözümlemelerde kullanılacak bilimsel yöntemlerin gerekliliğini de
vurgulamak gerekir. Anlamsal çözümlemenin en iyi nasıl yapılacağı konusundaki yöntem
çalışmaları bu bağlamda oldukça önemlidir.
1. Eşdizimlilik
Eşdizimlilik, sözlüksel unsurlardan birinin anlamının birleşimden bağımsız olduğu,
diğer sözlüksel ögenin birleşimin anlamına yeni anlamsal özellikler kattığı iki sözlüksel
unsurun birleşimidir. Bir eşdizimin anlamı, yalnızca kök anlamların toplamı ve yeni oluşan
birlikteliğin anlamı değil, kök anlamlar ve bu anlamlara dâhil edilen bazı ilave anlamları
X. Uluslararası Dünya Dili Türkçe Sempozyumu Bildiri Kitabı
13
içerir. Eşdizimlilik kavramı dilbilgisel kategorilerden bağımsızdır; fiil ile zarf arasında
bulunan güçlü ilişki, isim ile sıfat arasındaki ilişki ile aynıdır (Gelbukh-Kolesnikova 24).
Eşdizimlilik, ilk çalışmalardan bugüne yeni kuramsal bakış açılarıyla yorumlanmış ve farklı
özellikleri ön plana çıkarılarak geliştirilmiştir. Bugün eşdizimlilik kavramının tanımı ve
eşdizimli yapıların tespitiyle ilgili birbirinden farklı birkaç görüş vardır.
Bir dizimde yer alan sözcükler genellikle anlamsal bazı ihtiyaçlardan kaynaklı
olarak, diğerlerine göre daha sık birliktelik gösterme eğilimindedirler. Eşdizimsel yapılar,
sözcüklerin birlikte kullanım sıklığı göstermesi sonucu ortaya çıkan dil birimleridir.
Eşdizimlilik kavramına farklı yaklaşım ve tanımlarda üzerinde uzlaşılan nokta, bu
birlikteliklerin en az iki sözlükbirimden oluşması ve kullanılan sözcükler arasında dizimsel
bir ilişki olması gerektiğidir. Eşdizimlilik konusundaki tanımlamalardan biri, yapısal
birliktelikler ve istatistiklere dayalıdır ve bitişikliği ölçüt alır; diğeri, eşdizimlileri anlamsal
birliktelikler olarak gören ve sınırlarını cümle dışına taşıyan yaklaşımdır. Eşdizimlilik
kavramıyla ilgili yukarıdaki iki temel yaklaşım literatürde genellikle kabul görür. Bunlar,
sıklık temelli yaklaşım ve anlam temelli yaklaşım olarak adlandırılırlar (Eken 30-31).
Bileşiklerin bir alt türü olarak değerlendirilen eşdizimliler, birleşimi oluşturan
bileşiklerin anlamlarının gerçek ya da gerçek dışı olup olmadığıyla ilgili olan açıklık
(transparency) ve birleşimde yer alan birimlerin başka birimlerle yer değiştirip
değiştiremeyeceğiyle ilgili olan değiştirilebilirlik olmak üzere iki temel ölçüt ile ayırt
edilmektedir. Buna göre eşdizimli yapılar açıktır, yani birimleri gerçek anlam taşır ve çoğu
durumda başka sözcüklerle yer değiştirebilir; ancak değiştirim bazı durumlarda seçimlik
kısıtlamalara uğrar. Mesela, dans et- birlikteliğinde et- eyleminin yerine yap- eyleminin
kullanılamaması seçimlik bir kısıtlamadır. Eşdizimler bu ölçütlerle, metaforik anlam taşıyan
ve değiştirilemez olan deyimlerden ayrılır. Eşdizimler ile deyimler arasında yer alan birtakım
sözcük birleşimleri ise, ögelerinin değiştirilemez olması bakımından deyimlere, anlamsal
açıklık göstermeleri bakımından eşdizimlere daha yakındır (Cowie 1994; Eken 35-37).
Açık birleşmelerden yalın deyimlere uzanan deyimleşme süreci dikkate alındığında
değiştirilebilirliğin özellikle eşdizimsel anlamın ortaya çıkışında önemli bir etkisi olduğu
görülür. Değiştirilebilirliğin sınırlılığının sözcük birleşmelerinin bileşenlerinin gerçek
anlamından uzaklaşmasında belirleyici olduğu söylenebilir (Doğan 78).
Eşdizimli bir yapının bileşenleri arasında belli bir anlamsal ilişki bulunur. Bir
sözcüğün farklı anlamları, eşdizim oluşturduğu diğer sözcüklerle birlikte ortaya çıkar;
bunların farklı birlikteliklerde sahip olduğu anlam nüansları eşdizimlilik bilgisiyle ortaya
konabilir ve sözcüklerin kavram alanları çizilebilir.
Eşdizimlilik önemlidir, çünkü öngörülebilirlik alanı muazzamdır. Eşdizimliler,
konuşulan ya da yazılan, doğal olarak ortaya çıkmış tüm metinlerin büyük bir yüzdesini
oluşturur. Tahminler değişkenlik göstermektedir, ancak söylediğimiz, duyduğumuz,
okuduğumuz veya yazdığımız her şeyin yüzde 70’inin sabit ifade (fixed expression)
biçiminde bulunduğu söylenebilir (Hill 53).
2. Eşdizimliler Kültürel Birikimi Yansıtır
Figüratif anlamla kavramsallaştırma, kültürel bir simgenin kültürel olarak
işaretlendiğini garanti etmese de, mecazi olmayan anlamlar, kültür ya da kültürel örüntü
kategorileriyle ilişkili birçok metaforik eşdizimleyicinin (collocator) ürünüdür. Bu modeller
metaforik birlikteliklerin odağı haline gelir ve böylece anlamsal aktarım sürecini harekete
geçirir. Benzer şekilde, kültürel verilerden türetilen kültürel olarak işaretlenmiş metaforik
X. Uluslararası Dünya Dili Türkçe Sempozyumu Bildiri Kitabı
14
eşdizimleyiciler, sözcüksel eşdizimlilerin tümüne kültürel olarak belirginlik katarlar (Cowie
1998: 66).
Dilbilimsel metaforları içerdikleri kültürel bilgiler bakımından analiz etmenin
zorluğu, kültürel olarak işaretlenmiş ortak değerlerin, kültürel yorumlamanın farklı yönlerini
çağrıştırabilmeleri bakımından değişkenlik gösterir (Cowie 1998: 66). Örnek olarak tarihî
lehçelerde geçen kergek bol- eşdizimliliği verilebilir: kergek bol- eşdizimliliğinde bol- ile
birlikte eşdizimsel anlamı sağlayan kergek sözcüğü üzerine çeşitli görüşler ileri sürülmüştür.1
Kergek bol- ibresindeki kergek’i “gerek, lazım” sözcüğüyle bir görüp “gerek olmak, yok
olmak, (artık) mevcut olmamak” (Orkun 811; Tekin 94) şeklinde anlamlandıran görüşün
yanı sıra iki farklı görüş daha vardır:
Bu görüşlerden biri, kergek’i Yakut Türkçesindeki “Şamanın iştirakiyle ruhlara
sunulan kurban ve kurban edilen atın törenle sırığa asılan derisi” anlamına kerex (İnan
98’den alıntılayan Yüksekkaya 15); diğeri, “bıldırcın nevinden bir kuş adı” olarak Doğu
Türkçesi sözlüklerinde geçen kergek > kerek ile birleştirir (kergek bol- “(canı, ruhu) kergek
(denilen) kuş olmak” (Tuna 141-147’den alıntılayan Yüksekkaya 16)). Her üç durumda da
kergek bol- ibaresinin kültürel arka planına dair benzer açıklamalar yapılabilir. Bu
görüşlerden yalnız birini (kergek “gerek, lazım”) kabul ederek bu eşdizimliliğe yüklenen
kültürel kodlamayı çözümlemek mümkündür:
Bu ifadede ölüm gerçeği anlam olarak “gereklilik”, “zorunluluk” kavramlarıyla
kodlanmıştır (kergek bol- “gerek / zorunlu olmak > yok olmak, (artık) mevcut olmamak >
ölmek”). Dolayısıyla bu eşdizimsel ifadeyi “gerekli olanın yani Tanrı tarafından tayin edilen
ölümün zamanı geldiğinde gerçekleşmesi” şeklinde açıklayabiliriz2.
Ancak bu kültürel veriler, direkt olarak eşdizimleyicinin (collocator) (kergek) gerçek
ya da metaforik anlamıyla ortaya çıkmaz. Metaforik bir dilbilimsel görüntü aracılığıyla
aktive edilen kültürel yansımayı temsil ederler. Öte yandan, aynı zamanda dinî gelenekle
ilişkili olan kergek bol- “ölmek, vefat etmek” eşdizimliliğinde kültürel anlambirimcik
eşdizimleyicinin gerçek anlamının bir parçasını oluşturur. Dolayısıyla, metaforik aktarım,
eşdizimleyicinin içeriğiyle kültür örüntüleri arasındaki ilişkiyi değiştirir ve karmaşıklaştırır.
Sonuç olarak farklı kültürel yorumlamalardan yalnızca birisi esas alınarak bu eşdizimlilikte
esasen (Kök Tengri / eski Türk inancıyla ilgili) kergek’in “gereklilik” eski Türklerin Tanrıya
yüklediği vasıflardan birini yansıtan kültürel bir motif olarak işlev gördüğü söylenebilir.
kergek sözcüğünün anlam değeri, çağrışımın odak noktası ve mecazi içeriğin çekirdeği
durumundadır. Dolayısıyla kergek bol- ifadesinde ölüm, eski Türk inancına göre Tanrının
tayin ettiği değiştirilemez bir gerçeklik olarak tanımlanır. Kavramı yorumlamak için,
çağrışımsal bir motifin kültürel model ile ilişkilendirilmesi gerekir (Cowie 1998: 66).
1 Eşdizimliliğin ikinci unsuru ile ilgili de iki farklı görüş vardır: kergek bol- “ölmek, vefat etmek” (KT
D 4 vd.) < “gerek olmak, yok olmak, (artık) mevcut olmamak” [kergek “gerek, lazım”] (Orkun 811;
Tekin 94); kergek bul- “(kişinin) kaderiyle karşılaşması, ölmesi” [kergek “gerekli, zorunlu”] (Clauson
742a).
2 kergek bol- birlikteliğinde metaforik anlam açık bir şekilde görülmektedir. Eşdizimlilikle ilgili
yaygın kabule göre eşdizimli yapıyı oluşturan sözcükler anlamsal olarak açıktır, yani gerçek
anlamlarıyla kullanılırlar. Diğer bir görüş ise eşdizimlilerin kapsamını genişleterek eşdizimlileri
deyim ve birleşik fiilleri de içine alan sözcük birliktelikleri olarak kabul etmektedir. Bu çalışmanın
amacı eşdizimliliğin önemini vurgulamak olduğu için örnekler seçilirken her iki görüşten bağımsız
olarak davranılmış, herhangi bir ölçüt uygulanmamıştır.
X. Uluslararası Dünya Dili Türkçe Sempozyumu Bildiri Kitabı
15
3. Eşdizimlilik Bilgisinin Tarihî Metin Yayımcılığındaki (Tarihî Metinlerin
Çözümlenmesindeki) Önemi
Sözcükler anlam olarak bağımlı dil birimleridir. Her sözcüğün mantık bakımından
birtakım kavramlarla ayrılmaz bir bağı vardır. Bunlara anlam bileşenleri denir. Öte yandan
her sözcük zihinde başka sözcükleri çağrıştırır. Bu da bir sözcüğün çağrıştırdığı birtakım
sözcüklerle birlikte belli bir alan içinde bulunması demektir. Ayrıca her sözcük, başka
sözcüklerle bir arada kullanılmasından doğan anlam değerlerine sahiptir (Tulum 67-68).
Bu açıdan değerlendirildiğinde seçme bir bakıma zihince bir ayırma, öte yandan bir
birleştirme ve bağdaştırmadır. Bu da eski bir metin üzerindeki çalışmada her bir sözcüğün
mantıkça değeri, çağrışımca ilişkisi ve bağlamca bağı gözetilerek, dolayısıyla bulunduğu
çevrede taşımak durumunda bulunduğu anlamı düşünülerek seçilmesi demektir (Tulum 68).
Tarihî bir metni anlamlandırırken her bir sözcüğün anlam bakımından bağlı bulunduğu
çevre, yani anlamsal seçme sınırlılığı dikkate alınarak birliktelik oluşturduğu yapıların
anlamları bir bütün olarak bilinmelidir.
Metin ve bağlam arasındaki ilişkinin basit bir modeli vardır. Genel anlamda, bir
metnin anlamının en az üç şeye bağlı olduğu açıktır: Metnin kendi dili, onu üretenin ve
yanıtlayanın dili. Dilin kendisi ile aslında konuşulan veya yazılan sözcükler ve bunların
sözcüksel eşdizimlileri, sözdizimsel ve retorik yapı kalıpları kastedilmektedir. Bazı anlamlar,
sözcüklerin kendileri ve gözlemlenebilir karşılıklı ilişkileriyle yaratılmıştır. Ancak bazı
anlamlar, bizim yazarın bakış açısına dair bilgimize dayanır (Stubbs 3).Tarihî bir metnin
analizi söz konusu olduğunda yazarın bakış açısına dair yorum yapmak zordur. O hâlde
metnin diline dayanarak bir çözümleme esastır.
Bir dil konuşuru, önceki nesillerden dilin kullanım yöntemlerini almak zorundadır.
Tek tek kelimeler ve dilbilgisel kurallarla birlikte, konuşur, yaygın olarak kabul gören
fikirlerin kodlandığı kalıp sözleri, eşdizimlileri formüle etme yollarını öğrenir (Stubbs 5).
Ancak tarihî bir metni çözümlemek gerektiğinde, özellikle farklı coğrafyalar ve kültür
ortamlarıyla etkileşimlerden ya da dilin sürekli değişiminden kaynaklı kültürel bellekteki
farklılaşmalar dolayısıyla kalıp sözlerdeki kodlamaları çözümlemek zorlaşmaktadır.
Örnek olarak erdem sözcüğünün yalnızca Eski Uygur sahası metinlerindeki
kullanımına bakalım. Bugün Türkiye Türkçesindeki kullanım alanı ve anlamlarıyla
karşılaştırıldığında değişimin ne ölçüde olduğu daha iyi anlaşılacaktır: erdem, alp
sözcüğüyle birlikte kullanıldığında “kahramanlık” (munçulayu tang adınçıg alp erdemin
kamag tınlıglarka asıg tusu kıl- “tüm varlıklara böylesine harika bir kahramanlıkla fayda
sağlamak”); yertinçü sözcüğüyle birlikteliğinde “sanat” (yertinçülüg erdemlerig beş törlüg
vidy-a-astan bilge bilig oronların ... ötgür- “dünyevi sanatları beş türlü Vidyasthana bilgelik
yerlerini ... anlamak”); ot, ilaç adları vesaire ile ya da edgü kılınç gibi dinî literatüre giren
sözcüklerle birlikte “etki”, “fayda” (bo otnuŋ erdemi “bu otun etkisi”, bitig okımış edgü
kılınç erdemi bo ... “bu kitabın okunmasının ve iyi işlerin faydası aşağıdaki gibidir ...”)
anlamlarına gelmektedir.
Yukarıdaki örnekte görüldüğü gibi sözcüğün anlamının kesinleşmesi belli bir
çevrede başka sözcüklerin aracılığı ile gerçekleşmekte, zihince yapılan bir seçme ile yapılan
bağdaştırma bir bağ kurmakta, bu bağ anlam için belirleyici olmaktadır. Bir metindeki her
sözcük, gerçek anlam değerini eşdizim oluşturduğu sözcüklerle birlikte kazanmaktadır
(Tulum 67-68). Eşdizimsel yapılarda bağlamdan doğan bir anlamlılık söz konusudur (Moon
313; Doğan 69). Eşdizimliler, metin bütünlüğünü sağlayan dil birimleridir ve metnin
X. Uluslararası Dünya Dili Türkçe Sempozyumu Bildiri Kitabı
16
anlamsal dokusunu derinlemesine oluşturur. Anlam bakımından daha karmaşık ve iç içe
geçmiş metinler yaratmayı sağlar (Mello 236). Bir dilde hayal edilemeyecek kadar çok
eşdizimsel ifade vardır. Tüm eşdizimsel ifadelerin sözlüklerde, özellikle genel bir sözlükte
yer almasının imkânı olmadığı gibi tüm eşdizimsel ifadelerin sözlükte betimlenmesinin bir
yararı da yoktur (Doğan 2015: 69). Bu yüzden tarihî metinlerin eşdizimlilik bilgisinin ayrı
sözlüklerden ziyade, metin yayımıyla birlikte verilmesi, hem kullanım açısından daha pratik
olacaktır hem de bağlamla birlikte değerlendirilerek metinlerin daha kolay anlaşılmasını
sağlayacaktır.
4. Mevcut Tarihî Metin Yayımlarında Eşdizimlilik Bilgisinin Verilme Durumu
Mevcut metin yayımlarının bir kısmında, deyimler ve birleşik fiiller dizin
bölümünde madde içlerinde ya da sonda ayrı başlıklar altında verilirken bir kısmında bu tarz
yapılara hiç değinilmemektedir. Eşdizimli yapılar ise çok az sayıdaki yayımda madde
içlerinde düzensiz olarak anlamlarıyla birlikte verilmektedir.
Metin yayımında eşdizimli yapılar anlamlarıyla birlikte verilmediğinde sözlük-dizin
bölümünde yer alan kelimenin anlamı ile metnin çeşitli yerlerinde geçen sözcüğün
anlamının, bağlam odaklı değerlendirildiğinde farklı sözcüklerle oluşturduğu her bir
birliktelikte anlam nüansına sahip olmasından dolayı, sözlükte verilen anlamla çoğu zaman
uyuşmadığı bilinmektedir. Eşdizimlilik bilgisi verilmeden yalnızca sözcüğün geçtiği
bağlamlardaki bütün anlamlarının sıralanması da doğru ve sağlıklı bir yöntem değildir. Bu
durum hem tarihî metin yayımcılığında bir yöntem hatası olarak karşımıza çıkmaktadır hem
de metnin sağlıklı bir şekilde anlaşılması ve Türkiye Türkçesine aktarımının önüne
geçmektedir. Dahası söz konusu metinden çeşitli amaçlarla yararlanmak isteyenleri de
yanıltabileceği şüphesizdir. Bu durum teorik olarak tarihî metin yayımcılığında, dolayısıyla
tarihî metinlerin anlaşılması ve aktarımında büyük bir eksikliktir. Oysa bir metnin hem
sistematik ve eleştirel olarak tam anlamıyla incelenmesi hem de pratik olarak anlaşılıp
yorumlanabilmesi büyük oranda eşdizimlilik bilgisine bağlıdır.
5. Eşdizimlilik Bilgisinin Verildiği Metin Yayımı ve Sözlük Çalışmaları
Bu başlık altında, eşdizimlilik bilgisinin düzenli olarak verildiği tarihî metin yayımı
ve tarihî dönem sözlüklerine birer örnek verilmiştir. Eski Uygur Türkçesinin sözvarlığının
ayrıntılı bir şekilde ortaya konduğu, hâlihazırda devam etmekte olan bir sözlük çalışması
olarak Klaus Röhrborn tarafından hazırlanan Uigurisches Wörterbuch’ta madde altlarında
sözkonusu madde başı sözcüğün farklı anlamları verilerek diğer sözcüklerle eşdizimlendiği
bağlamlar örneklendirilmiştir.
Uigurisches Wörterbuch’ta erdem sözcüğünün farklı bağlamlarda farklı sözcüklerle
eşdizimlendiğinde ortaya çıkan anlamları ayrı alt başlıklarda örnekleriyle birlikte şu şekilde
verilmektedir:
a. “yetenek, kabiliyet, sanat, bilim”; b. “-bilim, -sanat”; c. “erdemli davranış, meziyet, (dinî)
fazilet / liyakat”; d. “(şifa) etkisi, görünüm, nimet / iyilik / hayır dua; işlev, görev”; e.
“kazanma kabiliyeti, cesaret”; f. özel isimlerde; g. tanımsız kullanımlar
a. “yetenek, kahramanlık, sanat, bilim”
munçulayu tang adınçıg alp erdemin kamag tınlıglarka asıg tusu kıl- “tüm varlıklara
böylesine harika bir kahramanlıkla fayda sağlamak”
X. Uluslararası Dünya Dili Türkçe Sempozyumu Bildiri Kitabı
17
yertinçülüg erdemlerig beş törlüg vidy-a-astan bilge bilig oronların ... ötgür- “dünyevi
sanatları beş türlü Vidyasthana bilgelik yerlerini ... anlamak”
eksük biligimiz kiçig erdemimiz üze “bilgi ve yetenek eksikliğimizle”
esriŋü erdemlerin kör- “farklılaşmış yeteneklerini dikkate almak”
darni tegme alkunı tutdaçı erdemke teg- “Dharani’nin her zaman sürdürülebilir sanatına
ulaşmak”
c. “erdemli davranış, meziyet, (dinî) fazilet / liyakat”
alku erdemlerig belgürt- “tüm erdemleri göstermek”
edgü erdemlerig edgü yıltızlarıg örit- turgur- “liyakati ve iyileştirici kaynakları ortaya
çıkarıp hâkim kılmak”
alku edgü nomlarıg edgü erdemlerig ... bul- “Tüm iyi öğretileri ve hakları / liyakati ...
bulmak”
d. “(şifa) etkisi, görünüm, nimet / iyilik / hayır dua; işlev, görev”
darni tegme nomnuŋ erdemi “Dharani denilen bu öğretinin etkisi”
bo otnuŋ erdemi “bu otun etkisi”
bitig okımış edgü kılınç erdemi bo ... “bu kitabın okunmasının ve iyi işlerin faydası aşağıdaki
gibidir ...”
arka ot yaş ı ıgaç birle ünüp yaraşmakı ... yagız yerniŋ erdemi tetir “Bütün otların ve
ağaçların birlikte uyumlu ahenkli olması, kahverengi dünyanın nimetinden, iyiliğindendir.”
bu börk erdemi muntag kim ... “bu başlığın işlevi şöyledir ...”
e. “kazanma kabiliyeti, cesaret”
erdemin el tutmış “Hanedanı cesaretiyle devralmış” (Röhrborn 411-415).
Jens Wilkens, Berliner Turfantexte serisinin 25. cildi olarak yayımlanan Kšanti
Kılguluk Nom Bitig adlı çalışmasının dizin-sözlük bölümünde madde altlarında sözcüklerin
eşdizimlilik bilgisine yer vermiştir. Böylece madde başı sözcüğün diğer sözcüklerle
kullanımından doğan anlam nüansları ayrıntılı olarak gösterilmiştir. Aşağıda, köŋül maddesi
altında verilen köŋül sözcüğünün eşdizimlendiği örneklerden bir kısmı yer almaktadır:
köŋül ärklig “düşünme organı”
köŋül köküz “ruh”
ač saran köŋül “açgözlülük ve cimrilik”
adak köŋül “yaltakçılık”
agulug ämgätmäklig köŋül “zehirli, zarar verici niyetler”
alkuka umug ınag bolmaklıg köŋül “herkes için bir umut ve sığınak olan tutum”
kertgünč köŋül “inanç, iman”
asıg tusu kılmaklıg köŋül “yarar sağlama duygusu”
X. Uluslararası Dünya Dili Türkçe Sempozyumu Bildiri Kitabı
18
ayančaŋ köŋül “ibadet zihni”
ädgü ögli köŋül “iyi niyet”
čın kertü köŋül “doğruluk, dürüstlük”
ikirčgü sezik köŋül “şüphe”
kızgak köŋül “haset”
m(ä)n mäniŋlig köŋül “’ben’ ve ‘benim’ düşüncesi, bencillik”
odug sak köŋül “uyanıklık”
öč/ööč käk köŋül “kin, düşmanlık” (Wilkens 322-450)
Yukarıda örneklendirilen Eski Uygur sahasında yapılmış iki çalışmada eşdizimlilik
bilgisi sistematik olarak verilmiştir. Dolayısıyla metnin kültürel arka planına hâkim olmayan
bir kişi, bu çalışmalar vasıtasıyla eşdizimlilik bilgisine sahip olarak, hem akademik bir
çalışma yapmak istediğinde hem de sıradan bir okur olarak söz konusu metinleri rahatlıkla
anlayıp yorumlayabilecektir.
Sonuç
Eşdizimliler metin çözümlemede önemli bir yere sahiptir. Özellikle, metin dışı
etkenlerin uygulanamadığı tarihî metinlerin çözümlenmesinde eşdizimli yapıların dikkate
alınması bir gerekliliktir. Tarihî bir metni Türkiye Türkçesine aktarırken karşılaşılan sözcük
birlikteliklerinin anlamlarını bir bütün olarak görmek aktarımın daha doğru ve hızlı bir
şekilde yapılmasını sağlayacaktır.
Tarihî metinlerin eşdizimlilik bilgisi, metin yayımlarında ayrı bir başlık altında ya da
dizin-sözlük kısmında madde altlarında verilebileceği gibi müstakil eşdizim sözlükleriyle de
ortaya konabilir. Ayrı sözlüklerde verilmesinin yanı sıra özellikle metin yayımlarında ayrı
bir başlık altında ya da sözlük bölümünde verilmesi, eşdizimsel anlamın bağlamla birlikte bir
bütün oluşturması dolayısıyla hem daha sağlıklı hem de pratik olacaktır.
Eşdizimlilik bilgisine yer verilmemiş mevcut tarihî metin yayımlarının ise birer
eşdizim sözlüğü hazırlanmalı ya da bugüne kadar yapılmış metin yayımları dikkate alınarak
her eşdizimli birimin geçtiği bağlamın da verileceği, metin ve dönem bilgisini ayrıntılı olarak
içeren Türkçenin tarihî dönemlerine ait genel bir eşdizimlilik veritabanı oluşturulmalıdır.
X. Uluslararası Dünya Dili Türkçe Sempozyumu Bildiri Kitabı
19
KAYNAKLAR
Ağca, Mustafa. "Tarihî Türk Dili Alanlarında "Gülmek" Fiili ve Eşdizimlileri". Gülmek. Ed.
Emine Gürsoy Naskali. İstanbul: Libra, 2018.
Clauson, Sir Gerard. An Etymological Dictionary of Pre-Thirteenth-Century Turkish.
Oxford: Oxford University Press, 1972.
Corda, Alessandra. “Treatment of Senses and Collocations in Dictionaries”. The Structure of
The Lexicon In Functional Grammar. Ed. H. Olbertz and K. Hengeveld, J. S. Garcia.
Amsterdam/Philadelphia: JBP, (1998): 195-211.
Cowie, A. P. “Phraseology”. The Encyclopaedia of Language and Linguistics. Ed. R. E.
Asher. Pergamon, Oxford (1994): 3168-3171.
Cowie, A. P. Phraseology: Theory, analysis, and applications. Oxford: Clarendon Press,
1998.
Doğan, Nuh. “Türkçe Sözlükte Fiilsel Eşdizimlilik”. Gazi Türkiyat, Güz (2015): 67-84.
Eken, Neticeyi Tayyibe. “Eşdizimlerin Saptanmasına ve Betimlenmesine Yönelik Kuram ve
Yaklaşımlar”. Mustafa Kemal Üniversitesi Sosyal Bilimler Enstitüsü Dergisi, C. 13, S. 33,
(2016): 28-47.
Gelbukh, Alexander ve Olga Kolesnikova. Semantic Analysis of Verbal Collocations with
Lexical Functions. Springer-Verlag Berlin Heidelberg, 2013.
Hill, J. Revising priorities: from grammatical failure to collocational success. Ed. M. Lewis.
Teaching Collocation. Hove: Language Teaching Publications, 2000, s. 47-69.
İnan, Abdülkadir. Tarihte ve Bugün Şamanizm: Materyaller ve Araştırmalar. 4. baskı.
Ankara: Türk Tarih Kurumu, 1995.
Mello, Robin A. “Collocation analysis: a method for conceptualizing and understanding
narrative data”. SAGE Publications. London, Thousand Oaks, CA and New Delhi., vol. 2(2),
(2002): 231-243.
Tulum, Mertol. Tarihî Metin Çalışmalarında Usul, Konya: Çizgi Kitabevi, 2017.
Moon, Rosamund. “Dictionaries and Collocations”. Phraseology An interdisciplinary
perspective. Ed. Sylviane Granger and Fanny Meunier. Amsterdam / Philadelphia: John
Benjamins Publishing Company, 2008, s. 313-336.
Orkun, Hüseyin Namık. Eski Türk Yazıtları, Ankara: TDK, 2011.
X. Uluslararası Dünya Dili Türkçe Sempozyumu Bildiri Kitabı
20
Röhrborn, Klaus. Uigurisches Wörterbuch, Sprachmaterial der vorislamischen türkischen
Texte aus Zentralasien, Wiesbaden: Franz Steiner Verlag, 1977.
Stubbs, Michael. Text and Corpus Analysis: Computer-Assisted Studies of Language and
Culture, Blackwell Publishers (Language in Society series, edited by Peter Trudgill, volume
23), 1996.
Tekin, Talat. Orhon Türkçesi Grameri, Ankara: TDK, 2016.
Tuna, Osman Nedim. "Köktürk Yazıtlarında "Ölüm" Kavramı ile İlgili Kelimeler ve "kergek
bol-" Deyiminin izahı". VIII. Türk Dil Kurultayında Okunan Bilimsel Bildiriler. 1957.
Ankara: Türk Dil Kurumu, 1960, 131- 148.
Wilkens, Jens. Das Buch von der Sündentilgung. Edition des alttürkischbuddhistischen
Kšanti Kılguluk Nom Bitig. Berliner Turfantexte XXV. Akademie Verlag-Berlin, 2007.
Yüksekkaya, Gülden Sağol. “Türklerde Ölümün Algılanışı, ‘Ölmek’ Karşılığı Kullanılan
Kelimelerden Hareketle” (Uçmağa Varmak Kitabı, Ed. Emine Gürsoy Naskali-Gülden Sağol
Yüksekkaya), İstanbul: Kitabevi, 2018.
Not: Bu çalışma, Pamukkale Üniversitesi Bilimsel Araştırma Projeleri Koordinatörlüğü
Birimi tarafından 2018KKP255 numaralı proje ile desteklenmiştir.
X. Uluslararası Dünya Dili Türkçe Sempozyumu Bildiri Kitabı
21
ESKİ TÜRKÇEDE “SEVİNME, KIVANÇ DUYMA, MUTLU OLMA”
KAVRAM ALANI ÜZERİNE
Arş. Gör. Murat AKA
Fırat Üniversitesi / Türkiye
maka@firat.edu.tr
0. Giriş
Kavram alanı, birbiriyle ilişkili ve birbirine yakın kavramların, eşanlamlıların, içinde
düşünüldükleri alan olarak tanımlanır (Aksan, 1971, s. 255). Kavram alanı yaklaşımına göre
sözlükbirimler kavramsal alanı mozaik gibi parçalara ayırır ve bir sözcüğün anlamı ona
komşu diğer sözlükbirimlerin anlamları çerçevesinde şekillenir. Alan teorisini ortaya koyan
Trier, söz varlığını mozaik metaforuyla açıklarken Lehrer, bunun yerine çeşitli
sözlükbirimsel boşlukların ve örtüşmelerin olduğu bir yapı olarak düşünür (Lehrer, 1974, s.
15-18). Yapısalcı yaklaşıma göre semantik alanlar ve bileşen analizi, sözcüklerin dizisel
ilişkileri (paradigmatic) çerçevesinde aynı sözcük alanında ele alınır ve bu yöntem, daha
sonra eş, zıt, alt-üst gibi anlam ilişkilerinin (sense relation) ortaya konmasını sağlamıştır
(Geeraerts, 2010, s. 53-88).
Sözlükbirimler kavram alanlarını bir takım ortak veya farklı semantik özelliklere
göre oluştururlar. Katz, Fodor ve Postal, sözcüklerin anlamsal özelliklerini belirleyen iki
temel unsurdan söz eder. Bunlardan ilki, sözlükbirimlerin isim, fiil, sıfat, zarf gibi cümle
içerisindeki gramatikal özelliğini ifade eden sözdizimsel bileşenlerdir (grammatical /
syntactic components). Diğeri, sözcüğün sözdizimsel düzeyde yorumlanmasını sağlayan
anlamsal bileşenlerdir (semantic components). Bu anlamsal bileşenler, sözcüğün kavramsal
çerçevesini oluşturan anlamsal belirleyiciler (semantic marker) ile sözcüğü diğer
anlamlardan ve sözcüklerden ayırarak sözlükbirimin en belirgin özelliğini ifade eden
anlamsal ayırıcılardır (semantic distinguisher). Anlamsal belirleyiciler, anlam bileşeninin
genel anlamsal özelliklerini ifade etmek için kullandığı biçimsel unsurlardır. Anlamsal
ayırıcılar, bir sözlükbirim anlamının kendisine has olan tarafı temsil etmek için kullanılır. Bu
yüzden anlamsal ayırıcı sözlükbirimsel bir unsuru kendisine en yakın olandan ayırır ve
böylece sözlükte bir kere bulunur. Belirli bir sözlükbirimin okumasında yer alan anlamsal bir
belirleyici, sözlük boyunca diğer bir çok sözlükbirimin farklı okumalarında da bulunacaktır.
Bunlardan başka sözlükbirim anlamı kapsamında seçme sınırlıları (selection restriction)
kavramı vardır ki bir sözcüğün anlamsal belirleyicisi ve ayırıcı çerçevesinde gerçekleştiği
dizimde (syntagma) seçtiği anlamsal sınırları ifade eder. Örnek olarak honest sözcüğü verilir:
honest → sıfat→ (değer biçen) → (ahlaki) → [Innocent of illicit sexual intercourse /
gayrimeşru ilişkiden uzak, ona bulaşmamış] → < insan > ve < kadın >. Bu gösterimde oval
parantez anlamsal belirleyicileri, köşeli parantez anlamsal ayırıcıları ve üçgen parantez de
seçim sınırlıklarını ifade eder (Katz & Fodor, 1963; Katz & Postal, 1964, s. 14-16). The man
hits the colorful ball cümlesi ‘küre şeklindeki nesne’ ve ‘sosyal aktivite ‘ şeklinde iki ya da
daha fazla bir anlam içerir.” İkinci anlama dayalı okuma, seçim sınırlığı aracılığıyla
çıkartılır. Çünkü ikinci anlam hit ‘vur’ fiiline uygun düşmemektedir. Böylece anlamsal
belirsizlik de aşılmış olur (Lipka, 1992, s. 162). Lehrer semantik alanlar üzerine yaptığı
çalışmasında, Katz’ın anlam belirleyiciler ile anlam ayırıcılar arasındaki ayrımda üç kriter
belirlediğini ve bunların ilk ikisini daha sonradan terk ettiğini ifade eder. Buna göre; 1)
Anlamsal belirleyiciler, sözlükbirimler arasındaki sistematik ilişkileri yansıtırken anlamsal
ayırıcılar sözcük anlamının kendine has yönünü yansıtır. 2) Anlamsal belirleyiciler,
X. Uluslararası Dünya Dili Türkçe Sempozyumu Bildiri Kitabı
22
dilbilimsel evrenselliklere karşılık gelirken anlamsal ayırıcılar o dile özgüdür. 3) Anlamsal
belirleyiciler, sözlükbirim anlamının kavramsal tamamlayıcılarını temsil ederken anlamsal
ayırıcılar tamamen kavrayışla ilgili ayrımları (perceptual distinctions) işaretler (Lehrer, 1974,
s. 50). Görüldüğü üzere Katzian semantik, aynı sözcük alanına ait sözcük grubunun
bileşenlerinin analizinden ziyade tek bir sözcüğün ayrıcı anlam özelliği temelinde kavramsal
ve dizimsel çerçevesinin belirlenmesi üzerine kurulur.
Sözlükbirimlerin anlamsal sınırları, anlamsal özellikler etrafında oluşur ve
sözlükbirimler bu özelliklere göre kavram alanlarının işaretçileri olurlar. Sözlükbirimler eş
anlamlılık, alt-üst anlamlılık, zıt anlamlılıkları çerçevesinde konu alanlarına göre ortak ve
farklı anlamsal özellikler gösterdikleri gibi türevleriyle birlikte oluşturdukları sözcük aileleri
çerçevesinde başka anlamsal özellikler de ortaya koymaktadırlar. Örnek verilecek olursa,
Eski Türk yazıtlarında geçen ay, bulıt, kün, teŋri ve yaruk sözcükleri ‘gökyüzü, gök
cisimleri’ konu alanı içerisinde değerlendirilir (Şirin, 2016, s. 576). Öte yandan teŋri
sözcüğünün teŋ- ‘havalanmak’ kökünden türevleri teŋit- ‘yükseltmek’, teŋtür- ‘uçurmak’,
teŋük- ‘hava’, teŋgüç ‘tencere’ sözcükleridir (Ağca, 2015, s. 213). Görüldüğü üzere bu
sözcüklerin her biri kendi başına türevleri ve türevlerin bütün anlamlarıyla, hatta daha ileri
gidilerek etimolojik bağlantılarıyla birlikte düşünüldüğünde başka kavram alanları ve
bunların arasındaki ilişkilerin varlığı ortaya çıkar. Sözcüklerin türevlerine, gösterdikleri
kavram alanları açısından bakıldığında bir takım anlamsal ayrımların yanı sıra ortak
özellikler de görülmektedir. Sözcükler gerek çok anlamlılıklarıyla gerekse ekler ya da
birleşmeler yoluyla farklı kavram alanlarına geçerlerken bunu sözcüklerin bazı anlamsal
özellikleri üzerinden gerçekleştirmektedir. Kavram alanları arasındaki geçişler ile oluşan
ilgiler aynı zamanda sözcüklerin, söz varlığı içerisindeki anlam değişmelerini de
yansıtmaktadır. Dolayısıyla söz varlığını kavram şemasını ortaya koymak söz varlığının
kendi içerisindeki anlam ilişkilerinin ve değişmelerinin yolunu da ortaya koymak anlamına
gelmektedir. Bunun için öncelikle sözcük aileleri içerisinde, sözcüklerin sahip olduğu
anlamsal özellikleri betimlenerek sözcüğün anlamsal sınırları belirlenmelidir. Sözcüklerin
yeni kavramlara ad olarak başka kavram alanlarına geçişlerinin hangi semantik özellikler ile
gerçekleştiği tespit edilerek söz varlığının kavrambilimsel yapısı ortaya konulabilir. Bu
bakımdan Eski Türkçede ‘duygu ve ruhsal durum’ üst kavram alanının altında
değerlendirilebilen ‘sevinme, mutlu olma, kıvanç duyma’ kavram alanı ele alınmaya
çalışıldı. Buna göre Eski Türkçede ‘sevinmek, mutlu olmak, kıvanç duymak’ kavram
alanının nasıl şekillendiğini ortaya koymak için bir şekilde bu kavram alanını gösteren ögir-,
sev-, üd, avı-, kut, kıv, yaru- yaşu-, kül- ve katgur- sözcüklerini türevleriyle birlikte ele almak
gerekmektedir.
1. ögir-
Söz konusu kavram alanının merkezi, öncelikle geçişsiz olan ve çoğu durumda
ikileme olarak birlikte de kullanılan ögir- ve sevin- sözcükleri ile işaretlenmektedir. Clauson,
sözlüğünde, eski Türkçe için ö:g ‘anne’, ög ‘akıl’(< ö- ‘düşünmek’), ö:g ‘olgunluğa erişen
hayvan’, ö:g- ‘övmek’ ve ög- /ögi- ‘öğütmek’ şeklinde beş ayrı ög kökü verir (Clauson,
1972, s. 99-101).
Tekin, Türklerin Mani ve Buda muhitini terk edip Müslüman olmalarından sonra
ögir- ve türevlerine hiç rastlanmadığını belirtir. Ona göre Mani inancındaki Ög Tengri,
canlıların anası anlamında ve en büyük özelliği de mutluluk ve sevinç dağıtmak olan bir
tanrıdır. Bu sebeple Tekin, ögir- ‘sevinmek’ fiilini ög ‘anne’ ile ilişkilendirerek ög+ir
‘[*sevinçli olan] anne gibi davranmak’ ve dolayısıyla ‘sevinmek’ anlamına bağlar. Bu
X. Uluslararası Dünya Dili Türkçe Sempozyumu Bildiri Kitabı
23
bakımdan ögir- ‘sevinmek’ fiilinin yanı sıra ög ‘anne’ sözcüğünün de bir iki kalıplaşmış
şekli dışında İslam muhitinde kullanılmayıp yerini ana sözcüğüne bırakmasını dikkat çekici
bulur. Yine Tekin, Yakın Doğu kültüründe “akıl” ve “düşünce” dişi tasavvur edildiği için
“akıl” anlamındaki ög ile “anne” anlamındaki ög arasında bir ilişki kurulabileceğini de ifade
eder (Tekin Ş. , Ög, Ögir-, Yarlıg, Yarlı(g)ka- Kelimelerinin Nerelerden Geldikleri
Hakkında, 1994, s. 11-12). Tekin, ögir- ‘sevinmek’ ve ög ‘anne’ sözcüklerini aynı kökene
bağlamaktadır. Fakat kendisinin de belirttiği gibi bu ikisi arasındaki ilişkiyi kuvvetlendirecek
daha fazla dilbilimsel kanıta ihtiyaç vardır. Bu yüzden şimdilik Eski Türkçede ögir- ‘sevinçli
olmak, sevinmek’ tabanına eklenen eklerle sözcüğün türevleri şu şekilde belirtilebilir:
ögir-: ‘sevinçli olmak, sevinmek’ (Clauson, 1972, s. 113). olortukuma ölteçiçe
sakınıgma türük begler bod[un ö]girip sewinip toŋıtmış közi yügerü körti “Tahta
oturduğumda ölecekmiş (yok olacakmış) gibi düşünen Türk beyleri (ve) halkı
kıvanıp sevinip yere bakan gözlerini yukarı kaldırdı.” BK D 2 (Aydın, 2017, s. 80)
ögirt-: ‘sevinç, neşe vermek, sevindirmek’ -(X)t- ekiyle ettirgenlik. käntü özlärin
ögirtü turup sävintürüp ‘kendilerini mutlu edip sevindirerek’ (SuvGeng 598,20)
(Erdal, 1991, s. 781).
ögirttür- ~ ögirtür-:‘sevinç ve neşe vermek, sevindirmek’ -tUr- ekiyle ettirgenlik
(Erdal, 1991, s. 828).
ögürüş-: ‘birlikte sevinmek’ -(X)ş- eki ile birliktelik. hapax olarak: bulmadukug
bulmış täg ögrüşü sävinişü (Shō VII b10) “rejoicing collectively like people who
found something they hadn’t been able to find before (Daha önce bulamadıkları bir
şeyi bulan insanlar gibi topluca sevinerek...)” (Erdal, 1991, s. 564).
ögrünçüle-:‘iyi vakit geçirmek’ -(X)nç fiilden isim yapım eki ve +lA- isimden fiil
yapım eki ile: näçä ür käç amraklagu kuvrag birle mäŋiläsär ögrünçüläsär...
MaitrGeng 7a16 (Erdal, 1991, s. 442-443).
ögrünçülen-: ‘kendi kendine eğlenmek, sevinmek’-(X)nç fiilden isim yapım eki,
+lA- isimden fiil yapım eki ve dönüşlük eki -(X)n- ile (Erdal, 1991, s. 610): ötrü bir
ékintike savlaşıp éştrüşüp ögrünçülendi “then they enjoyed themselves talking to on
another and making one another listen (Sonra başkalarıyla konuşmaktan ve
birbirlerini dinlemekten keyif alıyorlardı)” TT II 9, 5-6 (Clauson, 1972, s. 116).
ögrünçüleş-: ‘birlikte güzel, eğlenceli vakit geçirmek’ -(X)nç fiilden isim yapım eki,
+lA isimden fiil yapım eki ve birliktelik anlamı veren -(X)ş- ile (Erdal, 1991, s. 275).
ögrünç: ‘neşe, sevinç’ -(X)nç fiilden isim yapım ekiyle (Erdal, 1991, s. 276): özlüg
ölürmekde ögrünç sevinç bultukta ol alku edgü törülerke çıgay ‘O canlı öldürmekten
(büyük bir) zevk aldığı için bütün iyi ve güzel alışkanlıklardan yoksunmuş’ DKPAM
240 (Elmalı, 2016, s. 67).
ögürünçü: ‘neşe, sevinç’ -(X)nçU fiilden isim yapım ekiyle (Erdal, 1991, s. 286):
irig sarsıg sözlegüçi kişidin ne erser köŋülke yaraşı meŋi ögrünçü turuglukı yok tėp
‘Kaba söz söyleyecek kişide ne olursa (olsun) gönle hoş gelen, sevinç mutluluk
(veren) saflık bulunmaz, dedi’ DKPAM 3054 (Elmalı, 2016, s. 169).
ögrünçlüg: ‘neşeli, sevinçli’ -(X)nç fiilden isim yapım eki ve -lXg isimden isim
yapım ekiyle (Erdal, 1991, s. 149; Clauson, 1972, s. 115): kop türlüg ugrın saŋa
ögrünçlüg sevinçlig erür men ‘pek çok sebepten dolayı senin için mutlu ve
sevinçliyim ben’ DKPAM 1971 (Elmalı, 2016, s. 129).
X. Uluslararası Dünya Dili Türkçe Sempozyumu Bildiri Kitabı
24
ögrünçülüg: ‘sevinçli, neşeli’ -(X)nçU fiilden isim yapım eki ve -lXg isimden isim
yapım ekiyle (Erdal, 1991, s. 149; Clauson, 1972, s. 115): eviŋerü kelser özi atanmış
ögrünçülüg atı yėtiglig kelir tėr ‘(Bu yiğit adam) evine doğru gelirken kendisi
yüksek bir makama atanmış, sevinçli ve atı yedekte olarak geliyor’ IrkB 55
(Yıldırım, 2017, s. 46).
ögirmäksiz: ‘neşesiz, kederli’ öz yer suvta ögirmäksiz sävinmeksiz bolgay ‘Kendi
toprağında mutsuz olacak’ AYS, 0702 (Ayazlı, 2012, s. 338).
Görüldüğü gibi ögir- ‘sevinmek, kıvanç duymak’ tabanında birliktelik, ettirgenlik,
eğlenme, var olma, ve yokluk gibi anlam nüanslarıyla yukarıda bahsedilen bütün türevler
yine “sevinmek mutlu olmak, kıvanç duymak’ kavram alanını işaretlemektedir:
ögirögirt-
ögirtür- ögürüş- ögrünçü ögrünç
ögirttür- ögrünçülüg ögrünçüle- ögrünçlüg
ögrünçülen- ögrünçüleş-
2. sewinsevinç
sözcüğünün türevlerine bakıldığında genel olarak iki temel anlam alanı ortaya
çıkmaktadır. Birincisi sev- kökünden “birini sevmek, birinden hoşlanmak’ kavram
alanındaki türevler ile ‘sevinme, mutlu olma, kıvanç duyma’ kavram alanını gösteren
türevlerden oluşmaktadır.
2.1. ‘birini sevme, birinden hoşlanma’
sev-: ‘sevmek, hoşlanmak’ (Clauson, 1972, s. 784)
seviş-: ‘birbirini sevmek ya da birbirinden hoşlanmak’ -(X)ş- fiilden fiil yapım
ekiyle (Erdal, 1991, s. 565).
sevit-: ‘sevilmek, kendini sevdirmek’ -(X)t- ettirgenlik ekiyle (Erdal, 1991, s. 784).
sevitil-: ‘sevdiril-’ -tXl- fiilden fiil yapım ekiyle (Erdal, 1991, s. 696).
sevig: ‘sevgi, aşk’ -(X)g fiilden isim yapım ekiyle (Erdal, 1991, s. 201).
sevigsiz / sevügsüz:‘sevgisiz, sevilmemiş’ sevig tabanından olumsuzluk ve yokluk
ekiyle (Clauson, 1972, s. 788).
seviglig: ‘sevimli’ sevig tabanından sahip olma anlamı bildiren -lXg isimden isim
yapım ekiyle (Clauson, 1972, s. 788)
sevgüsüz: ‘istenmeyen, sevilmeyen’ (Gulcalı, 2015, s. 227)
X. Uluslararası Dünya Dili Türkçe Sempozyumu Bildiri Kitabı
25
2.2. ‘sevinme, mutlu olma, kıvanç duyma’
sevin-: ‘sevinmek, neşeli olmak, mutlu olmak’ -(X)n- dönüşlük eki ile (Erdal, 1991,
s. 612). bodun kaganım kelti tėp ögirip sewinti ‘Avam halkı "kağanım geldi" deyip
sevinip mutlu oldu.’ BK D 41 (Aydın, 2017, s. 80).
sevintür-: ‘sevinç vermek’-(X)n- dönüşlük eki ve -tUr- ettirgenlik ekiyle: käntü
özlärin ögirtü turup sävintürüp (SuvGeng 598,21) (Erdal, 1991, s. 822)
seviniş-: ‘karşılıklı sevinmek’ -(X)ş- birliktelik ekiyle: bulmadukug bulmış täg
ögrüşü sävinişü (Shō vıı b10) “rejoicing collectively like people who found
something they hadn’t been able to find before (Daha önce bulamadıkları bir şeyi
bulan insanlar gibi topluca sevinerek...)” (Erdal, 1991, s. 565).
sevinçlen-: ‘sevinçle dolu olmak’ +lAn- isimden fiil yapım eki ve -(X)nç fiilden
isim yapım ekiyle: öz köŋlümin üḏlenip sevinçlenip “being excited and delighted in
my own mind” Hüen-ts. 215 (Erdal, 1991, s. 514).
sevinç: ‘neşe, sevinç, memnuniyet’ -(X)nç fiilden isim yapım ekiyle. Erdal sözcüğün
genellikle “sevinç (joy)” anlamında olduğunu bunun dışında utlı ile ortaya çıktığı
durumlarda sözcüğün “şükran (gratitude)” anlamının olduğunu belirtir: sevinç ötün-
“to express gratitude (şükranını ifade etmek)” (HtPar 56 r 2), sevinçsiz “ungrateful
(nankör, iyilikten anlamaz)” (Suv 613, 13 and KP A r 9) (Erdal, 1991, s. 280;
Clauson, 1972, s. 790). ogulum yaŋı bolmışta ögrünçüm sävinçim az ärdi ‘Oğlum
yeni doğduğunda sevincim az idi’ AçB 427 (Gulcalı, 2015, s. 176).
sevinçsiz: ‘mutsuz, neşesiz’ -(X)nç fiilden isim yapım eki ve olumsuzluk/yokluk
ekiyle (Clauson, 1972, s. 790).
sevinmeksiz ‘neşesiz, kederli’. öz yer suvta ögirmäksiz sävinmeksiz bolgay ‘Kendi
toprağında mutsuz olacak’ AYS 0702 (Ayazlı, 2012, s. 338).
sevinçlig ‘sevinçli, mutlu’ sevinç tabanından sahip olma anlamı bildiren -lXg
isimden isim yapım ekiyle (Clauson, 1972, s. 790).
Nitekim Erdal da sevin ile sevinç arasındaki semantik ilişkiyi şöyle açıklar (Erdal,
1991, s. 612-613):
The semantic relationship between säv- and sävin- is suçh that “joy”
demands to be applied to an object with säv-, but remains within the sphere of the
subject with säwin-. The meanings of üdlä- and üdlän- (q.v. belov) supply a parallel
to this.”
sev- ve sevin- arasındaki semantik ilişki şöyledir: “sevinç (joy)” anlamının
bir nesneyi sevmek ile uygulanmasını gerektirir; fakat anlam sevin- fiilinin konu
alanı içinde kalır. üdle- ve üdlen- arasındaki ilişki de buna paralellik göstermektedir.
Aşağıdaki şemadan da sev- kökü ve türevlerinin ‘birini sevme, birinden hoşlanma’
ve ‘sevinme, mutlu olma, kıvanç duyma’ kavram alanlarına dağılımı daha net görülmektedir:
X. Uluslararası Dünya Dili Türkçe Sempozyumu Bildiri Kitabı
26
sevsevin-
seviş- sevitsevig
sevintür- seviniş- sevinç sevitil- sevigsiz
seviglig
sevinçsiz sevinçlig sevinçlen
3. beŋi / meŋi
Eski Türkçede beŋi / meŋi sözcüğü, bütün türevleri ile ‘sevinme, mutlu olma, kıvanç duyma’
kavram alanını işaretleyen bir diğer sözcük ailesidir:
beŋi / meŋi: ‘sevinç, neşe’ meŋi téginmek emgek téginmek ‘sevinç ve üzüntü
yaşamak’ (Clauson, 1972, s. 348)
meŋilig: ‘neşeli, mutlu’ sahiplik anlamı veren -lXg isimden isim yapım ekiyle.
énçgülüg meŋülüg ‘huzurlu mutlu’ TT IV 12, 59-60 (Clauson, 1972, s. 770).
meŋilik: ‘mutluluk, sevinç’ soyut adlar türeten -lXk isimden isim yapım ekiyle
(Clauson, 1972, s. 770).
meŋile- /möŋile-: ‘sevinmek, mutlu olmak, iyi zaman geçirmek’ +lA- isimden fiil
yapım ekiyle (Erdal, 1991, s. 433). biz ikigü isig amrak köŋülin meŋileser biz uz
bolmagay mu ‘Biz ikimiz aşk (dolu) gönüllerimizle eğlensek neşelensek, iyi olmaz
mı?’ DKPAM 1022 (Elmalı, 2016, s. 94). altun örgin üze olurupan meŋileyür men
‘Altın taht üzerinde oturup mutlu bir şekilde yaşarım’ IrkB 1 (Yıldırım, 2017, s. 33)
meŋilet-:‘birini mutlu etmek’ +lA- isimden fiil yapım eki ve -(X)t- ettirgenlik
ekiyle (Erdal, 1991, s. 766). kamag beş ažụ n tınlıglar oglanın nom buşilig mäŋi üze
mäŋilätgülük tep ‘bütün beş dünya canlılarının çocuklarını dua (ve) hayır (sadaka,
zekat), saadetiyle sevindirmelidir deyip’ AçB 237 (Gulcalı, 2015, s. 87)
Yukarıdaki anlam nüanslarıyla sözcüğün morfolojik ilişkileri aşağıdaki gibi
gösterilebilir:
meŋi
meŋilig meŋilik meŋilemeŋilet-
4. awınX.
Uluslararası Dünya Dili Türkçe Sempozyumu Bildiri Kitabı
27
avın-, üdle- yaru- ve yaşu- bütün türevleriyle birlikte düşünüldüğünde ‘sevinme, mutlu
olma, kıvanç duyma’ kavram alanına temel anlamı yerine ikincil/yan anlamları ile
girebilmektedir. Eski Türkçede avın- sözcüğünün türevleri ve anlamları aşağıdaki gibidir:
avın-: ‘keyif almak, bir şeyden zevk alarak mutlu olmak’ -(X)n-dönüşlülük ekiyle
(Erdal, 1991, s. 591; Clauson, 1972, s. 12). ol maŋa awındı DLT 110/99 ‘o benimle
avundu’ (Ercilasun & Akkoyunlu, 2015, s. 99)
avıt-: ‘birini dikkatini dağıtarak eğlendirmek; rahatlatmak, avutmak (ağlayan
çocuğu)’ -(X)t- ettirgenlik ekiyle (Erdal, 1991, s. 763; Clauson, 1972, s. 7).
avıtıl-: ‘dikkati dağılmak’ avıt- tabanından -(X)l- edilgenlik ekiyle (Erdal, 1991, s.
654).
avınç: ‘dostluk’ -(X)nç fiilden isim yapım ekiyle (Erdal, 1991, s. 287; Clauson,
1972, s. 12)
avınçu: ‘keyif veren şey, sevgili, metres’ -(X)nçU fiilden isim yapım ekiyle (Erdal,
1991, s. 287; Clauson, 1972, s. 13).
Clauson, bu sözcük ailesi için *avı- kökünü tasarlar. Türevlerine bakılırsa *avı- kökü
makul görünmektedir. (Clauson, 1972, s. 12). *avı- kökünden sözcük ailesini şu şekilde
gösterebiliriz:
*avıavıt-
avınavıtıl-
avınç avınçu
Bu sözcük ailesine giren türevler genel olarak temelde ‘dikkatini dağıtarak
eğlendirme ve huzursuzluğunu gideren şey’ kavramlarına dayanmaktadır. avıt- sözcüğü
birinci anlamında her insan için kullanılabilirken ikinci anlamında sadece çocuk ile sınırlı
kalmıştır. Bu sözcüğün anlamsal ya da seçme sınırlığı (selection restriction) ile ilgili bir
durumdur. avınçu sözcüğü de temel anlamda ‘avunulan, keyif veren şey’ anlamındayken
kadın için kullanılarak ikinci bir anlam olarak kabul edebileceğimiz ‘metres’ anlamını
kazanmıştır. Yani sözcük birinci anlamında her durum ve kişiyi kapsarken sözcüğün ikinci
anlamında ‘kadın, sevgili’ ön plana çıkar. ‘avınçu’ sözünün bir başka anlamsal niteliği de bu
anlamda örtmece söz (euphemism) olarak ortaya çıkmasıdır. Örtmece sözler büyük oranda
tabuya bağlı olarak ortaya çıkarlar ki pek çok kültürde cinsellik, ölüm, belirli hastalıklar,
yasak ilişkiler, boşaltım ve zihinsel rahatsızlıklar ve bunlarla ilgili sözcükler tabu olarak
görülmektedir (Üstüner, 2009, s. 168). Toplum için tabu kabul edilebilecek ‘metres, sevgili’
kavramı, ‘dikkatini dağıtarak eğlendirme ve huzursuzluğu gideren şey’ kavram alanı
üzerinden örtülü bir şekilde anlamlandırılmıştır. avınç sözcüğü Eski Türkçede tek anlamlı
olarak ‘dostluk’ anlamında görülse de bu ‘avınçu’ sözcüğünde olduğu gibi ikincil/yan bir
anlamdır. ‘mutlu olma, sevinçli olma’ kavramları da sözcük ailesi içinde ‘bir şeyden
avunarak mutlu olma’ şeklinde gelişerek ikincil/yan bir semantik alan oluşturmuştur.
Erdal’ın da avın- sözcüğünün anlamını ‘to enjoy oneself, take pleasure (in something)’
olarak belirttiği görülür (Erdal, 1991, s. 591). Bu sözcük ailesinin işaret ettiği farklı konu
alanlarına ait kavramlar 1. ‘birini, dikkatini dağıtarak eğlendirmek; dikkati dağılmak’, 2.
X. Uluslararası Dünya Dili Türkçe Sempozyumu Bildiri Kitabı
28
‘ağlayan çocuğu avutmak’ 3. ‘avunulan, keyif veren şey’, 4. ‘dostluk’, 5. ‘metres’ ve 6. ‘bir
şeyden zevk alarak mutlu olmak’ olarak ortaya çıkar.
1. [birini dikkatini dağıtarak eğlendirmek]
avıt-
2. [ağlayan çocuğu avutmak]
avıtıl- [dikkati dağılmak]
avın- [bir şeyden zevk alarak mutlu olmak]
avınç [dostluk]
1. [avunulan, keyif veren şey]
avınçu
2. [metres]
5. üdleüdle-
sözcüğünün türevlerine ve anlamlarına bakıldığında iki alan ortaya çıkmaktadır:
‘arzulama, aşk heyecan’ ve bunun neticesinde oluşan ‘heyecanla sevinme’ kavramıdır.
Sözcüğün Eski Türkçede tanıklanan türevleri üdle-, üdlen, üdig’dir.
üdle-: ‘arzulamak’ KB1504, 1588, 5635 (Erdal, 1991, s. 625).
üdlen-: “heyecanla sevinmek (sevinçlen- ile birlikte ikileme)” Eski Uygur
metinlerinde sevinçlen- ile birlikte ikileme oluşturarak “heyecanlanıp sevinmek”: öz
köŋlümin üḏlenip sevinçlenip “being excited and delighted in my own mind” Hüents.
215. Hüen-tsang Biyografisinde yazar ifadeyi kendisi için kullanır. Kaşgarlı’da
ise üdlen-, “(dişi hayvanlar) erkek istemek, iştahı kabarmak” DLT 133/116
anlamında geçer (Ercilasun & Akkoyunlu, 2015, s. 929). Erdal, üdle- “arzulamak”
tabanına eklenen -(X)n- ekiyle üdlen- “heyecanla sevinmek” arasında oluşturulan
semantik ilginin sev- “sevmek” fiilinden oluşturulan sevin- “sevinmek” sözcükleri
arasındaki ilgiye benzerlik gösterdiğini belirtir (Erdal, 1991, s. 625).
üdig: “aşk ve özlem heyecanı, aşk; şevk” DLT 47/32, 114/102... (Ercilasun &
Akkoyunlu, 2015, s. 929). Erdal, üdle-’nin tanıklanmamış olan tabanının üdig “arzu,
tutku” sözcüğünü yine tanıklanmamış bir *üd+i üzerinden vermiş olabileceğini
belirtir. Yani üdle- ve üdig sözcüklerini *üd+i yapısına götürür (Erdal, 1991, s. 625).
Clauson, üdig “passion, sexual desire” sözcüğünü üḏ- fiilini götürür. üḏ- fiilinin de
Irk Bitig 21’de geçtiğini belirtir ve söz konusu ibareyi ve anlamlandırılmasını, kara
üpgük yıl yarumazkan tedi üḏmeŋ körmeŋ ürkittiŋ ‘the black hoope, before the year
became bright, said ‘Do not get excited (?), do not look, you frightened me’ (Irk
Bitig 21) şeklinde belirtir (Clauson, 1972, s. 39,50). Fakat Tekin ve Yıldırım aynı
ibareyi, karı üpgük yıl yarumazkan etdi ödmeŋ, körmeŋ, ürkütmeŋ “Yaşlı hüthüt
kuşu yıl aydınlanmadan (yani günler uzamadan) önce öttü ‘heyecanlanmayın,
X. Uluslararası Dünya Dili Türkçe Sempozyumu Bildiri Kitabı
29
bakmayın, ürkütmeyin” şeklinde okuyup anlamlandırarak söz konusu sözcüğü öd-
“düşünmek > heyecanlanmak” olarak düşünürler. “heyecanlanmak” anlamı Tekin ve
Yıldırım tarafından ‘düşünmek’ kavramıyla ilişkilendirilir (Yıldırım, 2017, s. 38,
342; Tekin T. , 2013, s. 21,29).
Sözcük ailesindeki anlamlar ve morfolojik bağlantılar göz önüne alındığında
Erdal’ın önerisi mantıklı görünmektedir:
*üd
*üd+i- üd-leüdi-
g üd-lenüdle-
sözcük ailesin türevlerine ve anlamlarına bakıldığında çok anlamlılıkla iki semantik
alan ortaya çıkmaktadır: 1 ‘istemek, istek, hayvan için erkek istemek’ 2.‘özlem heyecanı,
heyecandan sevinmek’.
*üd > üdle- [arzulamak]
1. [(dişi hayvanlar) erkek istemek, iştahı kabarmak]
üdlen-
2. [heyecanla sevinmek (sevinçlen- ile birlikte ikileme)]
1. [şevk, istek]
*üd > *üd+i- > üdig
2. [aşk ve özlem heyecanı, aşk]
6. yaru- yaşu-
Clauson, yaru- ve yaşu- fiillerinin türevlerini köken bakımından ortak bir *ya- köken
fiilinden *yaş ve *yar kök isimlerini düşünmüştür. yaru- yaşu- ‘parlamak ışıldamak’ fiili de
bu köklere gitmektedir (Clauson, 1972, s. 956, 977). Bu çerçeve içerisinde Eski Türkçede
yaru- ve yaşu- sözcüklerinin türevleri şunlardır:
yaru-:‘parlamak, parlak hale gelmek’ (Clauson, 1972, s. 956).
yarot-: ‘aydınlatmak; metaforik olarak bilgilendirmek veya öğretmek’ (Erdal, 1991,
s. 793-794).
yarotıl-: ‘metaforik olarak aydınlatılmak, bilgilendirilmek’ (Erdal, 1991, s. 684).
yarok: ‘parlaklık, ışık’ (Erdal, 1991, s. 255)
yarın: ‘sabah, şafak, gün ağarması’ yaro- tabaından -Xn fiilden isim yapım ekiyle
oluşmuştur (Erdal, 1991, s. 300). er yarudı yaşudı DLT 481/385 ‘Adam dinlendi ve
sevindirici bir şeye sevindi’ (Ercilasun & Akkoyunlu, 2015, s. 385)
X. Uluslararası Dünya Dili Türkçe Sempozyumu Bildiri Kitabı
30
yaru- yaşu- (ikileme): ‘ışıldamak, parlamak; yüzünün sevinçten parlaması, bir şeye
sevinmek’ (Clauson, 1972, s. 977).
yaşok :‘ışık, parlak’ (Erdal, 1991, s. 255-256).
yaşık: ‘güneş’ KB (Erdal, 1991, s. 256)
Sözcük ailesine işaret ettiği kavramlar açısından bakıldığında temel olarak ilk önce
‘aydınlanma ve parlama, gün ışığı’ somut kavram alanı ortaya çıkmaktadır. Sözcük ailesi
içerisinde soyut bir kavram alanı giren ‘bilgilendirmek’ ve ‘bilgilendirilmek’ anlamları ile
‘yüzünün sevinçten parlaması, sevinmek’ anlamları metaforik yolla oluşmuştur. Dolayısıyla
bu sözcük ailesi için 1. ‘aydınlanma ve parlama, ışık’ 2. ‘bilgilenme’ 3. ‘sevinme’ olmak
üzere üç kavram alanı belirir. Burada geçen yarın ‘sabah, şafak, tan ağarması’ sözcüğü
anlamsal ilgisi bakımından ‘aydınlanma ve parlama’ somut kavram alanında
değerlendirilebileceği gibi söz varlığının taksonomik yapısı içinde ‘zaman’ konu alanına
dâhil edilebilmektedir.
7. kut
Eski Türkçede kut ve kıv sözcükleri bir takım anlamları ve kullanımları itibarıyla ‘sevinme,
mutlu olma, kıvanç duyma’ alanına girmekte ve kut sözcüğü, ‘ilahi, dini lütuf; iyi şans;
mutluluk’ anlamlarında kullanılmaktadır. Modern bütün lehçelerde ‘iyi şans’ ve ‘mutluluk’
anlamında kullanıldığını belirten Clasuon, sözcüğün aslen Eski Türkçede ‘ilahi lütuf’
anlamında olduğunu daha özel anlamda ‘iyi şans’ ve genel olarak ‘mutluluk’ anlamına
geldiğini belirtir (Clauson, 1972, s. 594). Sözcüğün Eski Türkçedeki türevleri şunlardır:
kut: ‘ilahi, dini lütuf; iyi şans; mutluluk’ (Clauson, 1972, s. 594). kut bérmiş ‘(Tanrı
da adam) iyi talih vermiş.’ IrkB. 47 (Yıldırım, 2017, s. 44)
kutad-: ‘ilahi iyilikten veya iyi talihten keyif alarak mutlu olmak (geçişsiz); ilahi
iyilik veya iyi talih lütfetmek (geçişli)’. İsimden fiil yapım eki +(A)d- ile oluşmuştur
(Clauson, 1972, s. 597; Erdal, 1991, s. 488). kuanşi im pusarnıŋ kutadmak küçi
erdemi antaġ uluġ titir. KİP 71 ‘Kuanşi im pusar’ın mesut etme gücü bu kadar
büyüktür’ (Tekin Ş. , 1960, s. 12)
kutadtur-: ‘iyi şans vermek, kutad- tabanından ettirgenlik eki –tUr- ile oluşmuştur
(Erdal, 1991, s. 808). oom a xung üzä quḍatḍurup BT VII 300 (Kara & Zieme, 1976,
s. 44)
kutadturul-: ‘iyi talih elde ettirilmek, verilmek’. Hapax olarak kutad- tabanından
pasif (edilgen) ettirgendir. ol tegreki yér orunnuŋ yavlak aḏalar amrılıp
kutaḏturulmışın sakınıp ‘thinking that the grievous dangers of places in that locality
have been neutralized and made to yield good fortune’ USp. 103, 22-3 (Clauson,
1972, s. 597; Erdal, 1991, s. 667).
kutsıra-: ‘lütufsuz bırakmak (to lack blessing)’ yokluk ve olumsuzluk anlamı veren
+s(I)rA- ekiyle oluşmuştur (Erdal, 1991, s. 507).
kutsıratıl-: ‘kendisinden ilahi lütfun alıkonulması’, kutsıra- tabanından ettirgenlik
eki -(X)t- ve edilgenlik eki –(X)l- ile oluşmuştur (Erdal, 1991, s. 667).
kutal-: ‘şanslı olmak’ *kuta- tabanından edilgenlik ekiyle genişlemiştir. hapax
olarak geçmektedir (Clauson, 1972, s. 601-602). kutaldı er DLT 329/267 ‘Adam
talihli oldu’ (Ercilasun & Akkoyunlu, 2015, s. 267)
X. Uluslararası Dünya Dili Türkçe Sempozyumu Bildiri Kitabı
31
kutan-: ‘şanslı hale gelmek’, *kuta- tabanından dönüşlük ekiyle oluşmuştur
(Clauson, 1972, s. 603). kutandı nēŋ DLT 344/277 ‘Nesne talihli oldu’ (Ercilasun &
Akkoyunlu, 2015, s. 277)
kutlug: ‘şanslı, mutlu, kutsanmış’, kut tabanından sahiplik adı veya sıfatıdır
(Clauson, 1972, s. 601). körkle ḳutluġ ülüglüg urı oġul kelürür. Kunaşi İm Pusar 76
‘Güzel, mesut (söz anl.: kutlu, nasipli) (bir) erkek çocuğu dünyaya getirir (Tekin Ş. ,
1960, s. 12).
kutsuz: ‘şansız, bahtsız’, kut tabanından olumsuzluk ve yokluk eki –sXz ile
oluşmuştur (Clauson, 1972, s. 606). ḳutsuz ḳovılar üçün alḳu yoḳattı. ‘Talihsiz (ve)
bedbaht (oldukları) için hepsi yok oldu.’ (Tulum & Azılı, 2015, s. 123)
kut ve türevlerinin çeşitli anlam nüanslarıyla morfolojik ilişkileri aşağıdaki gibi
gösterilebilir:
kut
kutad- kutsıra- *kut-a- kutsuz kutlug
kutadtur- kutsıratıl- kutal- kutankutadturul-
Sözcüklerin anlamlarına bakıldığında ‘ilahi lütfa mazhar olan, şanslıdır ve şanslı
olan mutludur’ ilgisiyle bu sözcük ailesi için Clauson’un da belirttiği üç anlam ortaya
çıkmaktadır. Bu anlamlardan biri olan ‘mutluluk, sevinç’ anlamı ilahi, tanrısal bir
mutluluktur. Dolayısıyla temel anlamı bakımından din konu alanı içerisinde yer alan bu
sözcük ailesi ‘ilahi, tanrısal mutluluk’ anlamı itibariyle de ‘sevinme, mutlu olma, kıvanç
duyma’ kavram alanına da dâhil edilebilir. Eski Türkçede ‘ilahi lütuf, iyi talih’ anlamına
gelen bir diğer sözcük kıv’dır. Kut kelimesiyle eş anlamlıdır ve beraber ikileme olarak
kullanılır (Clauson, 1972, s. 579). Sözcüğün Eski Türkçede tespit edilen türevleri, kıvlığ
‘ilahi lütuftan yararlanan’ ve kıvad- ‘ilahi lütuf bahşetmek’ sözcükleridir (Clauson, 1972, s.
582, 584). Kıv sözcüğünün doğrudan ‘mutlu olma, sevinç duyma’ anlamı olmasa bile kut
sözcüğünün anlamlarındaki ilgiye benzer bir anlam düşünülebilir.
8. kül- ve katgur-
Bahsi geçen sözcük aileleri dışında, aşağıda, azlık, birliktelik, yokluk/olumsuzluk,
sebep, benzerlik, aşırılık gibi çeşitli anlam nüanslarıyla ‘gülme’ kavram alanını işaretleyen
katgur- ve kül- fiillerinin Eski Türkçe içerisindeki türevleri verilmiştir. Bu iki sözcük
grubunda geçen türevlerin hiç biri anlamları itibariyle aşağıda görüleceği üzere ‘sevinme,
mutlu olma, kıvanç duyma’ kavram alanını anlamsal olarak işaretlemez; fakat bu sözcükler
bir çeşit ‘sevinme, mutlu olma, kıvanç duyma’ halini/davranışını yansıtmaları bakımından bu
kavram alanı içerisine dâhil edilebilir. Diğer bir deyişle, kül- fiilinin türevleriyle ‘sevinme,
mutlu olma, kıvanç duyma’ kavram alanı arasında semantik ve morfolojik bir bağlantı
olmamakla birlikte aralarında konu bakımından bir bağlantının varlığından söz edilebilir.
X. Uluslararası Dünya Dili Türkçe Sempozyumu Bildiri Kitabı
32
kül-: ‘gülmek; gülümsemek’ (Clauson, 1972, s. 715)
külüş-: ‘birlikte gülmek; birbirine gülmek’ -(X)ş ekiyle birliktelik anlamı (Clauson,
1972, s. 720; Erdal, 1991, s. 563).
külgü: ‘gülüş, gülme’ kül- tabanından –gU fiilden isim yapım eki alarak eylemi
tasvir eden ad (a noun describing an action) yapmıştır (Clauson, 1972, s. 718).
külgüsüz: ‘gülmeksizin tam bir ciddiyet içinde olan’ külgü tabanından olumsuzluk
ekiyle genişlemiştir (Clauson, 1972, s. 718).
külçir-: ‘gülümsemek’ kül- tabanından fiilden fiil yapım eki -çIr- ile genişlemiştir
(Erdal, 1991, s. 538). külçire- için Clauson, kül- kökünden başlama bildiren bir fiil
(inchoative) olduğunu belirtir (Clauson, 1972, s. 716).
külçirge:‘gülümseyen’ külçire- tabanından eyleyen adı yapan –gA fiilden isim
yapım ekiyle genişlemiştir (Erdal, 1991, s. 378).
külüt: ‘maskara, insanlar arasında gülünecek kişi’ kül- tabanından fiilden isim
yapım eki -(U)t ile genişlemiştir (Erdal, 1991, s. 314).
külüşüg / külüşük: ‘karşılıklı kahkaha’ külüş- tabanından -(X)g fiilden isim yapım
ekiyle genişlemiştir (Erdal, 1991, s. 176; Clauson, 1972, s. 720).
külümsin-: ‘gülümsemek’ *külüm tabanından -sI- benzerlik anlamı veren fiilden fiil
yapım eki ile -(X)n- dönüşlük eki alarak oluşmuştur (Clauson, 1972, s. 719).
külünç: ‘gülünç, eğlenceli’ kül- kökünün dönüşlü *külün- tabanından –ç ekiyle isim
yada sıfat oluşturur (Clauson, 1972, s. 719).
katgur: ‘çılgınca gülmek’ Clauson, ilgili olduğu kül- fiilinden daha güçlü bir
gülmeyi içerdiğini ve ‘sert olmak’ ya da ‘karıştırmak’ anlamındaki kat- ile açık bir
semantik bağlantısının olmadığını ifade eder. (Clauson, 1972, s. 599). xaxa tep
katgur (BT VII B144) (Erdal, 1991, s. 559)
katguruş-: ‘bir grubun yüksek sesle kahkaha atması’ katgur- tabanından –(X)ş
ekiyle birliktelik anlamı (Erdal, 1991, s. 559).
9. Sonuç
Eski Türkçede ‘sevinme, mutlu olma, kıvanç duyma’ kavram alanı birincil olarak
temel anlamlarıyla ögir-, meŋi, sevin- sözcükleri ve bunların türevleri tarafından
işaretlenirken avın- yaru- yaşu- üdlen- ve kut sözcüklerinin oluşturduğu aileler bu kavram
alanına ikincil/yan anlamlarıyla ya da türevlerinden bazılarıyla dâhil olurlar. Yapma bildiren
ve geçişli olan *avı-, sev- ve üdle- fiilleri –(X)n dönüşlük eki alarak ‘olma’ bildirmeye
başlamış ve ilki ‘eğlendirme’, ikincisi ‘sevme, hoşlanma’ ve üçüncüsü ‘isteme’ kavram
alanından ‘sevinme, mutlu olma, kıvanç duyma’ kavram alanına geçerek semantik alanını
genişletmiştir. Diğer bir ifadeyle, avın- sevin- ve üdlen- tabanından gelişen sözcüklerin
kavramsal kaynağı sırasıyla ‘eğlenme’, ‘sevme, hoşlanma’ ve ‘isteme’ kavram alanlarıdır.
Bununla birlikte kut sözcük ailesinde ilahi lütuf → şans, talih → mutluluk kavramları
arasındaki ilgiyle ‘tanrısallık, ilahi olma’ kavram alanından ‘mutlu olma’ kavram alanına
geçiş görülür. yaru- yaşu- ikilemesi ‘aydınlık, ışık’ kavram alanından metaforlaşma ile
‘sevinme’ kavram alanına aktarılmıştır. Ayrıca ‘gülme’ kavram alanı ile ‘sevinme, mutlu
olma, kıvanç duyma’ kavram alanı arasında doğrudan dilbilimsel bir bağlantı yerine konu
bakımından bir ilgi olduğu görülür. Kısacası bu çalışma ile iki çeşit kavram alanının ortaya
X. Uluslararası Dünya Dili Türkçe Sempozyumu Bildiri Kitabı
33
çıktığı görülür. Bu ilişkiler çerçevesinde Eski Türkçede ‘sevinme, mutlu olma, kıvanç
duyma’ semantik alanının kavram şemasını aşağıdaki gibi ortaya koyabiliriz. Bu şekilde
kavramlar ve kavram alanları arasındaki anlamsal bağlantılar ile anlamsal ya da morfolojik
olmayan ilgiler de tespit edilerek söz varlığının kendi içerisindeki anlam değişmelerinin
izlediği ilkeler ortaya konulmuş olur. Bu ilkelerin belirlenmesi, hem etimoloji çalışmalarına
hem de eklerin anlamsal fonksiyonlarının anlaşılmasına önemli bir katkı sağlayacaktır.
Eski Türkçe ‘sevinme, mutlu olma, kıvanç duyma’ Semantik Alanının Kavram Şeması
Sevinme,
mutlu olma,
kıvanç duyma
(ögir-, meŋi,
sevin- ve
türevleri)
sevme/hoşlan
ma
(sev- ve
türevleri)
Arzu, istek
(*üd ve
türevleri)
eğlendirme
*avıışık/
aydınlık
(yaru- yaşu-)
Tanrısallık ve
ilahi lütuf
(kut ve
türevleri)
Gülme
(kül-, katgur- ve
türevleri)
X. Uluslararası Dünya Dili Türkçe Sempozyumu Bildiri Kitabı
34
Kaynakça
Ağca, F. (2015). Eski Türkçe kö:k teŋri ve kö:k kalık İkilemeleri Üzerine. Türkbilig(30),
201-221.
Aksan, D. (1971). Kelimebilimi ve Anlambilimi Ölçülerinden Yararlanarak Bir Yazı Dilinin
Eskiliğini Saptama Yolları, I: Kavram Alanı-Kelime Ailesi İlişkileri ve Türk Yazı
Dilinin Eskiliği Üzerine. TDAY Belleten, 254-262.
Ayazlı, Ö. (2012). Altun Yaruk Sudur VI. Kitap (Karşılaştırmalı Metin Yayımı). İstanbul:
2012. (AYS)
Aydın, E. (2017). Orhon Yazıtları (Köl Tegin, Bilge Kağan, Tonyukuk, Ongi, Küli Çor).
İstanbul: Bilge Kültür Sanat.
Clauson, S. G. (1972). An Etymological Dictionary of Pre-Thirteenth Century Turkish.
Oxford.
Elmalı, M. (2016). Daśakarmathāvadānamālā (Giriş-Metin-Çeviri-Notlar-Dizin-Tıpkıbaskı).
Ankara: TDK. (DKPAM)
Ercilasun, A. B., & Akkoyunlu, Z. (2015). Kaşgarlı Mahmud Divanu Lugati't-Türk Giriş-
Metin-Çeviri-Notlar-Dizin. Ankara: TDK Yayınları. (DLT)
Erdal, M. (1991). Old Turkic Word Formation A Functional Aproach to the Lexicon (Cilt
Vol. I-II). Wiesbaden: Otto Harrassowitz.
Geeraerts, D. (2010). Theories of Lexical Semantics. Oxford: Oxford University Press.
Gulcalı, Z. (2015). Eski Uygurca Altun Yaruk Sudur'dan "Aç Bars" Hikayesi. Ankara: TDK.
(AçB)
Kara, G., & Zieme, P. (1976). Fragmente tantrischer Werke in uigurischer Übersetzung.
Berlin: Akademie Verlag (Berliner Turfan-Texte VII).
Katz, J. J., & Fodor, J. A. (1963). The Structure of a Semantic Theory. Language, 170-210.
Katz, J. J., & Postal, M. P. (1964). An Integrated Theory of Linguistic Descriptions.
Massachusetts: M.I.T. Press.
Lehrer, A. (1974). Semantic Fields and Lexical Structure. Amsterdam: North-Holland
Publishing.
Lipka, L. (1992). An Outline of English Lexicology: Lexical Structure, Word Semantics and
Word-Formation. Tübingen: Max Niemeyer Verlag.
Şirin, H. (2016). Eski Türk Yazıtları Söz Varlığı İncelemesi. Ankara: TDK Yayınları.
Tekin, Ş. (1960). Kuanşi İm Pusar (Ses İşiten İlah). Erzurum: Atatürk Üniversitesi Yayınları.
(KİP)
Tekin, Ş. (1994). Ög, Ögir-, Yarlıg, Yarlı(g)ka- Kelimelerinin Nerelerden Geldikleri
Hakkında. Tarih ve Toplum(122), 10-16.
Tekin, T. (2013). Irk Bitig . Ankara: TDK Yayınları. (IrkB)
Tulum, M., & Azılı, K. (2015). Eski Uygurca Edgü Ögli Tigin Anyıg Ögli Tigin (İyi Niyetli
Şehzade-Kötü Niyetli Şehzade) Burkancı Seyirlik Eser. İstanbul: Doğu Kütüphanesi.
X. Uluslararası Dünya Dili Türkçe Sempozyumu Bildiri Kitabı
35
Üstüner, A. (2009). Örtmece Sözlerle İlgili Terimler. Turkish Studies International
Periodical For the Languages, Literature and History of Turkish or Turkic , 166-
176.
Yıldırım, F. (2017). Irk Bitig ve Orhon Yazılı Metinlerin Dili. Ankara: TDK. (IrkB)
X. Uluslararası Dünya Dili Türkçe Sempozyumu Bildiri Kitabı
36
HAYAT > ZİHİN > DİL İLİŞKİLERİ AÇISINDAN TÜRKÇE KELİMELER
Prof. Dr. Ali AKAR
Muğla Sıtkı Koçman Üniversitesi / Türkiye
aliakar2023@gmail.com
GİRİŞ
Sözcükler ile onların temsil ettikleri kavramların ilişkileri konusunda ilk çağ
filozoflarından itibaren çeşitli tartışmalar yapılagelmiştir. Bu konuda filozoflar, doğalcılar ve
uzlaşmacılar olarak ikiye ayrılır: Doğalcılara göre sözcüklerin, karşıladıkları nesne, hareket
ve kavramlarla doğrudan ilişkileri bulunmaktadır. Sözcük, göstergesi olduğu kavramla
“anlamlı” bir ilişki içindedir. Doğadaki bütün isimler, fiiller ve kavramların isimleri, onların
temsil ettikleri şeylerle şekil, içerik veya başka bakımlardan bağlantılıdır. Bu konudaki ikinci
görüşün sahibi olan uzlaşmacılar ise sözcükler ile onların karşıladıkları nesne, hareket ve
kavramlar arasında nedenli bir ilişki olmadığını, anlamın, toplumsal uzlaşı sonucu
oluştuğunu savunurlar (Kıran, 2010 : 29).
Bu iki görüş tarih boyunca dilbilimciler ve filozoflar tarafından tartışılmıştır. 19.
yüzyılda karşılaştırmalı dilbilimin gelişmesi ve F. Saussure’ün genel dilbilimde açtığı yeni
çığırla birlikte artık dilin nedensizliği ilkesi bilim dünyasında kabul edilmiştir. Dildeki
nedensizlik ilkesine göre gösterge ile karşıladığı kavram arasında anlamsal bağdaşıklık söz
konusu değildir. Nedensizlik ilkesini savunanların bir bölümü daha sonra bu görüşlerini
biraz değiştirerek sözcük köklerinde böyle bir ilişkinin aranamayacağını, fakat sözcüklerin
eklerle genişlemesi veya başka sözcüklerle birleşmeleri durumunda ise nedensizliğin tam
olarak geçerli olamayacağını ileri sürmüşler ve bu tür nedensizliğe “göreceli nedensizlik”
demişlerdir (Kıran, 2010 : 69). Örneğin, taş sözcüğü nedensizdir, ama bundan yapılan taşlafiili
nedenlidir. Çünkü taşla- bir yeri/kimseyi taşa tutmak, taş aracılığıyla taciz etmektir.
Burada birinci unsur nedensizdir, ama ikinci unsur, nedensiz olan birinci unsurun anlamıyla
bağlantılı olduğu için nedenlidir.
Dilde sözcüklerin anlamı kadar, onların adlandırılması süreci de önemlidir. Dilsel
adlandırma aslında zihinsel sürecin bir parçasıdır. Dış dünyadaki nesne, hareket ve
kavramlar dil dizgesi ve dizgeselliği içinde adlandırılırlar. Bu adlandırılma üç ayrı aşamadan
oluşur:
Dış dünya İç dünya Dil dünyası
Nesne/hakeket/kavram Zihinsel süreç Dilsel sonuç
Bu şemada görüldüğü gibi dış dünyada insanın duyularıyla farkına vardığı varlıklar,
onun iç dünyasına yansır. Oradaki düşünsel süreçte, bütün bu varlıklar zihinsel ve dilsel
tasnife tabi tutularak adlandırılır, tasnif edilir, anlamlı hâle getirilir. Üçüncü aşamada ise iç
dünyadaki zihinsel süreçte işlenip anlamlandırılan bu varlıklar sözcükler halinde dil
dünyasına aktarılır, ses dizgesine dönüştürülerek sesletilir. Böylece dilimiz, evrendeki bütün
varlıkları anlamlandırma ve adlandırma sürecinin son halkasını teşkil eder. Tabi bu işlemler
insan dili için geçerli olup bütün dillerde aynı süreçler geçerlidir.
X. Uluslararası Dünya Dili Türkçe Sempozyumu Bildiri Kitabı
37
Bu şemadan, dillerin, toplumda meydana gelen her türlü sosyal gelişmenin aynası
olduğunu görüyoruz. Toplum hayatında meydana gelen bu gelişmelerin dillere de yansıması
muhakkaktır.
Bu bildiride Türk dilindeki “göreceli nedensiz” olarak kabul edilen birtakım
sözcüklerin, hayat > zihin > dil bağlantısında Türklerin yaşam tarzıyla olan ilişkileri ele
alacak ve Türk dilinin söz varlığı incelemelerine bu tarz yaklaşımlar için bir model sunmaya
çalışacağız.
TÜRK DİLİNİN TÜRK TOPLUMSAL YAŞAMIYLA ZİHİNSEL İLİŞKİSİ
Her dil, konuşuru olan topluluğun dünyayı algılama, anlamlandırma ve adlandırma
tarzını yansıtır. Dillerdeki nesneler, kavramlar ve bunlara ait fiil sistemleri, büyük ölçüde
konuşulduğu toplumun hayat tarzından hareket edilerek oluşturulmuştur.
Türk dili de, Türk hayat tarzı, tarihi ve coğrafyasından derin izler taşımaktadır.
Türkler, binlerce yıllık tarihleri boyunca, çeşitli medeniyet dairelerine girmişlerdir. M. Ö.
yüzyıllarda avcı-göçebe, hayvan besleyici-göçebe, M. S. yüzyıllarda ise avcılık yanında evcil
hayvanları besleyerek onları hem besin kaynağı hem de ticari bir mal olarak üretmişlerdir. 9.
yüzyıldan itibaren ise yerleşik hayata geçmeye başlamışlar, eskiden uzmanı sayıldıkları
hayvancılık yanında yavaş yavaş yerleşik hayatın gereği olan tarımla da uğraşmışlar; 9.-10.
yüzyıllarda, tarım ve hayvancılık yanında ticaret yapmaya da başlamışlardır. İşte bu
yerleşikliğe geçişteki hayvan besleyici-avcı-göçebe > hayvan besleyici-göçebe-çiftçi >
hayvan besleyici-göçebe-çiftçi-tüccar aşamalarını birkaç yüzyıl içinde yan yana
görebilmekteyiz (Ögel, 1991 : 143). Bu sosyal ve ekonomik gelişmelere, kültür
değişmelerini de eklediğimiz zaman Türk hayat tarzının hızla dönüştüğünü söyleyebiliriz.
Sosyal, ekonomik ve kültürel değişimler doğrudan dile yansımakta ve dilde
kelimelerin yapısı bu değişimler doğrultusunda anlam kazanmaktadır. Bu bağlamda Türk
dili de Türk milletinin hayat tarzını yansıtan bir ayna hüviyetini taşımakta; onların yaşam
tarzını, hayat anlayışını ve bunlara bağlı olarak eşyayı adlandırışını açık olarak
yansıtmaktadır. Türk dilindeki isim ve fiiller ayrıntılı olarak ve etno-lingüistik bakımdan
incelendiğinde bunların, dil-zihin ilişkisinin güçlü etkileşimi sonucunda meydana geldiği
görülmektedir.
Bu çalışmada Türk dilinin temel sözlerinden olan Türklerin hayatını yansıtan
hayvancılıkla ilgili atlamak, devlet kurma yeteneklerini gösteren bayrak, savaşçı bir toplum
olduğunu ortaya koyan çalışmak, göçebe bir yaşam tarzı yaşadıklarının işareti olan komşu ve
adlandırmada hareketi esas alan zihinsel yapılarını gösteren tavşan kelimeleri üzerinde
yapılacak bir etimoloji çalışması Türk dil-zihin ilişkisini açık olarak ortaya çıkaracaktır.
atlamak fiili günümüz Türkçesinde dokuz ayrı anlama gelmektedir1. Fiilin
etimolojisinin at “at” ismiyle ilişkili olduğu görülmektedir (Ayverdi 2006 : 207). Fiil, at
ismine +lA- eki getirilerek oluşturulmuş bir sözdür. Bu fiilin oluşturulma sürecindeki hayat
1(-den) 1. Bir engeli sıçrayarak veya fırlayarak aşmak: Duvardan atlamak. Hendekten atlamak. 2. (-den, -
e) Yüksek bir yerden alçak bir yere, ayaküstü gelecek bir biçimde kendini bırakmak: Çukura atlamak. 3. (-
e) Binmek: Atlasam bir vapura, şehre insem diyorum. -S. F. Abasıyanık. 4. (-i) Basında haberi zamanında
verememek veya diğer gazetelerden öğrenmek. 5. (-i) Okuma, yazı yazma, sayı sayma vb. işlerde bazı bölümleri
üstünkörü geçmek. 6. (-i) Sınıfı okumadan geçmek: Birinci sınıfı atladı. 7. İnmek: Otomobilden atlayıp vapura
doğru seğirten bir adama tutup sual sorulur mu? -S. F. Abasıyanık. 8. (-de) mec. Yanılmak, aldanmak (Türkçe
Sözlük, 205 : 145)
X. Uluslararası Dünya Dili Türkçe Sempozyumu Bildiri Kitabı
38
> zihin > dil ilişkisi düşünüldüğünde kelimenin ilk anlamının “ata binmek” olduğu görülür.
Bu, Türklerin yaşadıkları ata bağlı göçebe hayatı tarzının (Baykara 2001 : 61) dile yansımış
bir göstergesidir. Ata binmek eylemi, kişinin atın üstüne sıçrayarak, fırlayarak atlamasıyla
gerçekleşir. “sıçrama”, “atlama” ve “fırlama” hareketleri, bir Türkün aklına öncelikle atın
üstüne binmek’i getirmektedir. Türkün hayatında, bu fiillerle ilgili öncül zihinsel süreç, at ve
onun üzerine atlamaya bağlı olarak oluşan eylemleri akla getirmektedir. Yüzyıllar boyunca
yaşadıkları göçebe hayatlarının merkezinde böyle bir gerçek olan Türkler, diğer pek çok
olay, olgu ve nesneyi ona benzeterek adlandırma yoluna gitmektedirler. Hayat’ta görülen bu
olgu, ikinci olarak zihin düzeyinde soyutlanarak fiilleştirilmiştir. Böylece ata binmek eylemi,
zihinde buna benzer diğer olgularla özdeşleştirilmiş, dil düzeyinde ise hepsi eşitlenerek aynı
gösterge benzer başka olguların adı olmuştur.
Bu konuyla ilgili ikinci kelime ise bayrak2 sözüdür. Bu sözcük Türkçe batır- fiiliyle
ilişkilidir (Ayverdi 2006 : 308). Tarihleri, aynı zamanda bir savaş tarihi olan Türkler,
sancaklarını, tuğlarını veya bayraklarını tutan gönderi bir yere, bölgeye saplamak suretiyle
orayı ele geçirmiş sayılmaktadırlar. İşte bayrak, batır- fiiliyle ilgili olarak böyle bir semantik
kökene dayanır. Gönderin toprağa batırılmasıyla bat-ı-r+ak daha sonra da badrak nihayet d
> y değişmesiyle bayrak şekline dönüşür. Bu kelime de Türklerin hayat tarzıyla doğrudan
ilişkili bir yapıya sahiptir.
Türkçede, toplumun kültür > zihin > dil ilişkisinin gösteren sözlerden biri de
çalışmak3 fiilidir. Bu fiil, Türk sosyal hayatındaki savaş ve savaşma olgularının dile
yansıması olarak görülmelidir. Çalışmak, günümüz Türkçesinde daha çok herhangi bir şey
için gayret etmek anlamına geliyor. Bu fiilin etimolojisi de Türklerin hayat tarzıyla yakından
ilgili görünmektedir çalış- fiili çal- “vurmak, çarpmak” anlamındaki kökten türemiştir
(Clauson, 1972 : 421). çal- fiilinin ilk anlamı ise kılıcı birine vurmak, kılıçla vurmak
anlamındadır. Kılıçla çalmak eylemi, içinde, gayreti, çabayı, özveriyi barındırır. Belki de en
büyük gayret ve çaba savaş anında kılıcı düşmana çalma işidir. Bu fiil, bir süre sonra anlam
genişlemesine uğrayarak insanların hayatlarındaki bütün çabayı, gayreti, emeği karşılar bir
anlam kazanmıştır. Böylece Türk zihin yapısı, eski zamanlarda kullanılan somut bir fiili
zamanla anlamını genişleterek insan hayatındaki bütün çaba, gayret ve emekler için
kullanmaya başlamıştır.
Dilimizdeki eski Türk sosyal hayatının dille ilişkilerini gösteren kelimeler de
bulunmaktadır. Bunlardan bir bölümü, daha sonra genelleşerek birer kültür terimi haline de
gelmişlerdir. İşte bunlardan biri de komşu4 sözcüğüdür. komşu sözü, eski zamanlardan beri
bütün Türk lehçelerinde kullanılan, bilinen bir sözcüktür. Sözcüğün kökeni kon- fiiliyle
ilgilidir (Ayverdi 2006 : 1736) Bu fiilden –ş işteşlik ekiyle konuş- “karşılıklı yahut yan yana
bir yere konmak” anlamında bir işteş fiil oluşturulmuştur. Daha sonra bu fiile getirilen zarffiil
eki -u’nun kalıplaşmasıyla konuşu, n>m değişmesiyle komuşu > komşu haline gelmiştir.
21. Bir milletin, belli bir topluluğun veya bir kuruluşun simgesi olarak kullanılan, renk ve biçimle özelleştirilmiş,
genellikle dikdörtgen biçiminde kumaş, sancak 2. mec. Öncü: 3. mec. Simge, sembol 4. bit. b. Baklagilllerde
diğerlerinden daha üstte bulunan, daha büyük olan ve çoğunlukla başka bir renkte ve yuvarlakça olan taç yaprağı.
5. sp. Atletizmdeki bayrak yarışında dört sporcunun elden ele geçirdiği kısa, yuvarlak değnek.
6. esk. Gerektiğinde indirilip kaldırılan, açılıp kapatılan kol (Türkçe Sözlük, 205 : 227)
31. Bir şeyi oluşturmak veya ortaya çıkarmak için emek harcamak. 2. Herhangi bir iş üzerinde olmak. 3. -de İşi
veya görevi olmak, bulunmak. 4. Makine veya aletler işe yarar durumda olmak veya işlemekte bulunmak. 5. (-
e) Bir şeyi yapmak için gereken çarelere başvurmak, o şeyi gerçekleştirmek için kendini zorlamak, çaba
harcamak. 6. (-e) Bir şeyi öğrenmek veya yapmak için emek vermek (Türkçe Sözlük, 205 : 387)
41. Konutları yakın olan kimselerin birbirine göre aldıkları ad. 2. Sınır ortaklığı bulunan, mücavir (Türkçe Sözlük,
205 : 1205)
X. Uluslararası Dünya Dili Türkçe Sempozyumu Bildiri Kitabı
39
Sözcüğün ağızlarda, konşu, koñşu biçiminde de görülür. konuş- fiili aslında tam bir göçebe
sözüdür. Çünkü göçebeler genellikle her mevsim göçerler ve belli yerlerde “konar”lar, yani
oralara yerleşirler. Göçebenin atıyla, devesiyle bir bölgeye yerleşmesi Türkçede konuşfiiliyle
karşılanır. Yan yana veya karşılıklı olarak konanların, yerleşenlerin birbirleriyle olan
mekân hukuku ve yakınlık dereceleri komşu sözcüğü ile karşılanır. Bu yönüyle sözcük, eski
Türk toplum yapısını yansıtan önemli bir sosyolojik veridir.
Türklerin yaşam kültürüyle ilişkili bir diğer kelime de tavşan5 sözcüğüdür. Bu isim,
Türklerin, canlıları adlandırmada onların “hareket”lerini esas almalarını gösteren iyi bir
örnektir. tavşan kelimesinin kökü tabış- “koşmak, kımıldamak, atlamak” fiiline dayanır
(Ayverdi 2006 : 3057). Bu fiile –GAn fiilden isim yapma eki eklenerek genişletilmiş ve
tabışgan “koşan, hareket eden” ismi oluşturulmuştur (Eren, 1999 : 39). Bu isim, Türklerin,
tabiattaki varlıkları, “hareket”lerini esas alarak adlandırmaları bakış açısının sonucu olarak
yapılmıştır. Yüzyıllar boyunca göçebe ve yarı göçebe bir hayat tarzına sahip olan Türkün
hayatında durgunluk yerine hareket ön plana çıkmaktadır. Bu yüzden, Türk zihin yapısı,
nesneleri adlandırmada harekete dayalı bir bakış açısına sahiptir.
SONUÇ
Dil, konuşlarının temel iletişim dizgesi olması yanında, onların yaşadığı hayatı
yansıtması bakımından bir ayna hüviyetini taşır. Milletlerin, geçmişte yaşadıkları kültürel ve
medeni bütün değişme ve gelişmeler dilde takip edilebilir. Türk dili bu bakımdan Türk
milletinin toplumsal hayatını, kültürel yapısını yansıtmada bir ölçüm aracı olarak
değerlendirilebilir. Türk dilindeki kelimelerin oluşturulma yönü ve mantığı incelendiğinde,
bunların sosyal hayatın zihne, oradan da dile yansıyan birer hayat fotoğrafları olduğu
görülür. Bu bildiride ele aldığımız göçebelikle ilgili atlamak, devlet kurma ve fetih
duygusuyla ilgili bayrak, savaşçılıkla ilgili çalışmak, komşuluk ilişkileri ve hukuku ile ilgili
komşu, dilin, yeni sözcük oluşturma mantığıyla ilgili olarak tavşan sözcükleri bu bağlamda
ele alındığında Türk sosyal hayatını yansıttıkları görülür. Türk dilinin söz varlığı
araştırmalarında hayat > zihin > dil bağlantılarının göz önünde tutulması, yalnızca Türklerin
dillerindeki kelimelerin sayısını, gramer niteliklerini ortaya koymakla kalmayacak, bu tarz
bir bakış açısıyla aynı zamanda “Türk kimdir?” sorusunun yanıtını arama yolunda önemli
katkılar sağlayacaktır.
5Tavşangillerden, eti yenen, hızlı koşan, postundan yararlanılan bir memeli türü (Lepus europeus).
(Türkçe Sözlük, 205 : 1922)
X. Uluslararası Dünya Dili Türkçe Sempozyumu Bildiri Kitabı
40
KAYNAKLAR
Ayverdi, İlhan. Asırlar Boyunca Tarihi Seyri İçinde Misalli Büyük Türkçe Sözlük. İstanbul:
Kubbealtı Yayınları, 2006.
Baykara, Tuncer. Türk Kültür Tarihine Bakışlar. Ankara: Atatürk Kültür Merkezi Başkanlığı
Yayınları, 2001.
Clauson, S. Gerard. An Etymological Dictionary of Pre-Thirteenth-Century Turkish. Oxford,
Clarendon Press, 1972.
Eren, Hasan. Türk Dilinin Etimolojik Sözlüğü. Ankara: Aydın Kitabevi Yayınları, 1999
Gülensoy, Tuncer. Türkiye Türkçesindeki Türkçe Sözcüklerin Kökenbilgisi Sözlüğü. Ankara:
Türk Dil Kurumu Yayınları, 2007.
Kıran, Zeynel-Kıran, Ayşe (Eziler). Dilbilime Giriş. Ankara. Seçkin Yayınları, 2010.
Ögel, Bahaeddin. Türk Kültür Tarihine Giriş 1. Ankara: Kültür Bakanlığı Yayınları, 1991.
Türkçe Sözlük. Ankara: Türk Dil Kurumu Yayınları, 2005.
X. Uluslararası Dünya Dili Türkçe Sempozyumu Bildiri Kitabı
41
TÜRK DİLİNDE BAZI KÖKLERİN METAFORİK YAPISI ÜZERİNE
Doç. Dr. Cüneyt AKIN
Afyon Kocatepe Üniversitesi / Türkiye
cuneyt.akin@hotmail.com
Arş. Gör. Oğuz KISA
Afyon Kocatepe Üniversitesi / Türkiye
kisaoguz64@gmail.com
Giriş
Latince kökenli metafor kelimesi, dilimizde mecaz, eğretileme, benzetme, istiare vb.
kelimelerle karşılanmıştır. En eski söylem şekillerinden retorik ve poetik’e uzanan metafor
kullanımı, sözü anlaşılır ve sanatlı kılmanın bir yöntemi olmuştur. Eşya ve olayları
açıklamada felsefenin kullandığı, epistemolojik ve ontolojik gerçekliği üzerindeki
tartışmalarla felsefeyi derinden etkileyen metafor (Ayık 2009: 55), söyleyene bağlı, canlı bir
yapı olarak düşünüldüğünde (Saussure 1976: 39,40), dildeki her ifadeye metafor anlamı
yüklenebilmektedir (Ayık 2009: 61). Böylece metafor, bir edebî sanat olmanın ötesine geçer
ve bir düşünme yöntemi niteliği kazanır.
Klasik yaklaşıma göre metafor; lengüistik bir fenomen, sanatsal ve retorik bir araç,
benzerliğe dayanan bir karşılaştırma şekli, irâdî ve düşünülmüş bir kullanım ve onsuz da
yapabileceğimiz bir konuşma figürüdür. Oysa George Lakoff ve Mark Johnson’un
geliştirdiği kognitif lengüistik yaklaşıma göre metafor; kelimelerin değil, kavramların
niteliğidir. Sadece sanatsal ve estetik kaygılar için değil, kavramları daha iyi anlamak içindir.
Çoğunlukla benzerliğe dayanmayan, sıradan insanlarca da gündelik hayatta kullanılabilen ve
lengüistik bir süs ve dekor olmaktan uzak, insanî düşünmenin ve akıl yürütmenin ayrılmaz
bir parçasıdır. Bu nedenle metafor, basitçe bir kelime veya lengüistik ifadeler sorunu olarak
düşünülemez. Belki de, kavramlar yoluyla, bir şeyi başka bir şeye göre düşünmek demektir
(Lakoff, Johnson 2010: 13).
Yukarıda klasik ve kognitif lengüistik yaklaşımlarla açıklanmaya çalışılan metafor
kavramı, bazı alt başlıklar altında ele alınmaktadır: Ontolojik metafor, yönelim metaforu,
konvansiyonel metafor, poetik metafor, kavram metaforu, kompleks metafor/karma metafor
ve iç içe girmiş metafor. Çalışmada, Türk Dilinin kelime köklerindeki Metaforik özelliklerin
bazıları ortaya konulmaya çalışılacak ve Türk Dilinin kelimelerinde yer alan metaforik
mantığın çözülmesi için bir adım atılmış olacaktır.
1. Türk Dilinin Bazı Metaforik Kökleri
Dildeki metaforik yapılar, söz konusu dil ve bu dili kullanan topluluğun da
mantalitesini barındırırlar. Çalışmada birkaç metaforik önermenin, Türk Dili mantığı için
geçerli olup olmadığı, Türk Dilinin bazı kelime köklerinden yola çıkarak ortaya konulmaya
çalışılacaktır.
Bir kavramı diğerine göre yapıya kavuşturmayan, bunun yerine bütün bir kavramlar
sistemini diğer bir kavramlar sistemine göre organize eden bir metafor şekli olan Yönelim
metaforları, uzay ve mekân istikameti ile ilişkilidir: yukarı-aşağı, içeri-dışarı, ön-arka, beriöte,
derin-satıh, merkez-çevre vb. Bir kavrama uzay ve mekân yönelimi veren bu yön adları,
X. Uluslararası Dünya Dili Türkçe Sempozyumu Bildiri Kitabı
42
bedenimizin fiziksel çevredeki işlevlerinden doğarlar: MUTLU OLAN YUKARIDADIR.
Mutlu kavramı yukarı (up) yönelimli olarak kullanılmıştır. İngilizcede ‘I’m feeling up today’
ifadesi, ‘Kendimi bugün yukarıda (iyi, hafif) hissediyorum.’ anlamındadır. Yönelimler her
kültürde aynı olmayabilir. Bazı kültürlerde gelecek ‘önümüzde’ iken, bazılarında
‘arkamızda’dır (Lakoff, Johnson 2010: 36).
(Çalışkan 2009: 34)
Türk dilinin metaforik yapısında genellikle İYİ OLAN YUKARIDA olduğu gibi,
tespit edebildiğimiz bir istisnai durum da söz konusudur. Türk dilinde bazı durumlarda İYİ
OLAN ÖNDEDİR. Şöyle ki: ögrünç ‘mutluluk’ ve asıg ‘fayda’ kelimelerinin köklerinde yer
alan metaforik yapı, ö/ü- ‘yükselmek, as- ‘yükselmek, artmak’, ö-r-gün ‘taht’, öng (ön) ed-
(et-) ‘iyileşmek’ ö-r-it- ‘beslemek’, ö-s-ümlük ‘bitki’, canlı olan şey’, ö-z-lüg ‘canlı, hayat
sahibi’ şekillerinde yukarı yönelim göstermekte ve ‘iyi olan yukarıdadır’ ve ‘iyi olan
öndedir’ metaforik önermelerini doğurmaktadır.
ö/ü- kelime kökünün anlamı ‘yükselmek’tir. Yukarı yönelimli bu metaforik yapı, ögrünç
kelimesinde ‘mutlu olma’ anlamı taşır. Dolayısıyla, MUTLU OLAN
YUKARIDADIR metaforik önermesini doğrulamış olur.
as- kelime kökünün anlamı, ‘yükselmek, artmak’tır. Yukarı yönelimli bu kelime
kökünden, as-ıg ‘fayda’ kelimesi türetilmiştir. Dolayısıyla buradan; FAYDALI OLAN
YUKARIDADIR metaforik önermesini çıkarabiliriz.
ö-r-gün kelimesi, ‘taht’ anlamına gelmektedir. Taht, yukarı yönelim gösteren bir
ifadedir. YÖNETEN YUKARIDADIR önermesi, bu kelimenin köklerindeki metaforik
yönelimin bir sonucu olarak karşımıza çıkmaktadır.
öng kelime kökü ‘ön’ anlamına gelmektedir. öng-ed- ifadesi ise, ‘iyileşmek’
anlamına gelmektedir. Dolayısıyla, önceki örneklerdeki ‘İYİ’yi gösteren ‘YUKARI’
yönelimli metaforik yapı, burada ‘ÖN’ yönelimli olarak karşımıza çıkmaktadır. Bunun
anlamı şudur: Türk dilinin metaforik yapısı çeşitlilik göstermektedir. Yani, Türk dilinde
sadece ‘YUKARI’ ‘İYİ’yi karşılamaz, aynı zamanda ‘öng’ kelime kökü de ‘İYİ’ olana işaret
edebilir, diyebiliriz. Yani, İYİ OLAN ÖNDEDİR metaforik önermesi de Türk dilinin
metafor yapısı içerisinde gösterilebilir.
ö-r-it- ‘beslemek’ kelimesinde kökteki anlam ‘yükselmek’tir. Buradaki metaforik
yapı, kelimenin bütünündeki anlama bakıldığında; İYİ OLAN YUKARIDADIR metaforik
önermesini doğurmaktadır.
ö-s-ümlük ‘bitki’ kelimesi, metaforik olarak; CANLI OLAN YUKARIDADIR
önermesine işaret eder. Çünkü, ös- ‘büyümek, yetişmek’ anlamlarına gelmekte ve yukarı
yönelim göstermektedir.
ö-z-lüg ‘canlı, hayat sahibi’ anlamına gelen bu kelimenin kökü, ös- kelimesiyle
aynıdır ve CANLI OLAN YUKARIDADIR metaforik önermesinin bir sonucudur.
1. SİSTEM 2. SİSTEM
İYİ OLAN HER ŞEY YUKARI
Sistemin elemanları: mutluluk, zenginlik,
başarı, sağlık, bilinç vd.
Sitemin elemanları: üst, gök, hava, kaldırmak
vd.
X. Uluslararası Dünya Dili Türkçe Sempozyumu Bildiri Kitabı
43
ö- ‘düşünmek’ kökü üzerinde de; İYİ OLAN YUKARIDADIR metaforik önermesini
üretebiliriz. Esasında bu önerme üzerinden; ‘Türk anlayışında düşünmek iyidir’ yargısına
varılabilir. Çünkü, yukarıda incelediğimiz birkaç kök için de İYİ OLAN YUKARIDADIR
önermesi ortaya çıkmıştı.
ö-v- ‘övmek’ kelimesi, ÖVÜLECEK OLAN YUKARIDADIR önermesini ortaya
çıkarmaktadır. Yüksekte olan övgüye layıktır.
Sonuç
1. Türk dili incelenmeyi bekleyen çok sayıda metaforik kök ve yapıya sahiptir. Bugüne
kadar çok sınırlı sayıda yapılan çalışmaların sayısı artmalı ve Türk dilinin metaforik
özellikleri ortaya çıkarılmalıdır.
2. İncelediğimiz kelimelerde, daha çok yukarı yönelimli bir metaforik yapı saptanmış
ve İYİ OLAN YUKARIDADIR metaforik önermesini doğrulayan kelime köklerine
rastlanmıştır.
3. Genel yapıda, İYİ OLAN YUKARIDADIR metaforik önermesi hâkim olsa da, öngkelime
kökünden öng-ed- şeklinde türetilen ve ‘iyileşmek’ anlamına gelen kelimenin
metaforik yönelimi ‘ön’e çevrilerek; İYİ OLAN ÖNDEDİR metaforik önermesini de
ortaya çıkarmıştır.
4. Türk dilinin köklerinde yer alan metaforik yapıları, birkaç kelime kökünden yola
çıkarak ele aldığımız bu çalışmada ortaya çıkan metaforik önermeler şu şekildedir:
İYİ OLAN YUKARIDADIR, MUTLU OLAN YUKARIDADIR, FAYDALI OLAN
YUKARIDADIR, CANLI OLAN YUKARIDADIR, YÖNETEN YUKARIDADIR ve İYİ
OLAN ÖNDEDİR.
KAYNAKÇA
Ayık, HASAN (2009), Düşünceden Dile Felsefe ve Metafor, Milel ve Nihal İnanç, Kültür ve
Mitoloji Araştırmaları Dergisi, cilt 6, sayı 1 Ocak – Nisan.
Caferoğlu, AHMET (1993), Eski Uygur Türkçesi Sözlüğü, İstanbul: Enderun Kitabevi.
Çalışkan, NİLAY, (2009), Kavramsal Anahtar Modeliyle İki Dilli Çocuklara Metafor ve
Deyim Öğretimi, Gazi Üniversitesi Sosyal Bilimler Enstitüsü Türk dili Ve Edebiyatı
Anabilim Dalı Türk dili Bilim Dalı, Doktora Tezi, Ankara.
Erdem, MELEK (2003), Türkmen Türkçesinde Metaforlar. Tengrim Türklük Bilgisi
Araştırmaları Dizisi: 6, Ankara: Köksav.
Ergin, MUHARREM (1991), Orhun Abideleri, İstanbul Boğaziçi Yayınları.
Gen, SILA (2012), Tahsin Yücel’in Salaklık Üstüne Denemesi’nde Yönelim Metaforları,
Prof. Dr. Mine Mengi Adına Türkoloji Sempozyumu (20-22 Ekim 2011) Bildirileri, Adana.
George LAKOFF, ve diğerleri (2010). Metaforlar (Hayat, Anlam ve Dil) (Çev, Gökhan
Yavuz Demir), İstanbul: Paradigma Yayıncılık.
Ögel, BAHATTİN, Dünden Bu güne Türk Kültürünün Gelişme Çağları, İstanbul, Türk
Dünyası Araştırmaları Vakfı Yayınları.
X. Uluslararası Dünya Dili Türkçe Sempozyumu Bildiri Kitabı
44
Ökan, Ali RAFET (2002), Türk Kültüründe Yönler, Yeni Türkiye Yayınları Türkiye Özel
Sayısı, Cilt 3, s.427-433.
Saussure, FERDİNAND DE (1976), Genel Dilbilim Dersleri, I. II., çev. Berke Vardar,
Ankara: TDK. Yayınları..
Şen, SERKAN (2015), Eski Uygur Türkçesi Dersleri, İstanbul: Kesit Yayınları
Yunusoğlu M. K., (2003). Buddhist ‘Türk Çevresi Eserlerinde Metafor’, yayımlanmamış
doktora tezi, Ankara Sosyal Bilimler Enstitüsü.
X. Uluslararası Dünya Dili Türkçe Sempozyumu Bildiri Kitabı
45
AZERBAYCAN TÜRKÇESİ AĞIZ SÖZLÜKLERİ ÜZERİNE
Doç. Dr. Gulnara ALİYEVA-KOŞKUN
Bakü Slavyan Üniversitesi / Azerbaycan
gulnara.fakhraddin@gmail.com
Türk lehçelerinin gelişme evrelerinde belirli bir Türk lehçesi için kendi kullanımını
kaybeden ve eskileşen bir takım kelimeler diğer bir Türk ağızlarında bağımsızlığını
koruyabilir. Diğer taraftan, bazı kelimeler veya dil özellikleri de var ki, onlar kendi
tarihiliğini ağızlarda korumuşlar. Bu bakımdan ağız sözlüklerinin yaratılması, ağız ve
lehçelerin karşılaştırmalı araştırılması bir çok ortak özelliklerin belirlenmesi açısından
oldukça önemlidir.
Azerbaycan’da ağız çalışmaları üzerine yapılan kapsamlı çalışmalar, Sovyetler
Birliği döneminde başlamıştır. Aşmarin’den sonra 1930’a kadar farklı ağızlardan kelime
derleme faaliyeti başlar. Bu süreç içerisinde altmış bine yakın kelime derlenir. Derlenen
kelimeler “Azerbaycan Türk Halk şiveleri lüğeti”nde bir araya getirilir. İlk cildi, A maddesi,
1930’da, B maddesi 1931’de hazırlanır. 1932 yılından itibaren Azerbaycan ağızları birçok
araştırmacı tarafından tercih edilen çalışma sahası olur. Sözlüğün hazırlanma fikri ilk defa
1924 yılında ortaya çıkmıştır. 1926 yılında düzenlenen I Bakü Türkoloji Kurultayı’nda bu
fikir beğenilir. 1929 yılında sözlüğü hazırlamak için komisyon kurulur. Ağız sözlüğü olarak
isimlendirilen çalışmada edebi eserlerden alınan birçok kelimenin yer alması dikkat
çekicidir.
Bunun yanında yukarıda adı geçen sözlükten önce 1921 yılında Gafur Reşad’ın,
“Tefsirli Halk Lüğeti” isimli çalışması yayımlanır. 1930 yılında da Saleh Ahundov
tarafından hazırlanan “Azertürkçe Yeni Dolu Lüğet”i de ağız sözlüklerindendir. Eserde
Karabağ ağızlarından derlenen 18000 kelime bulunmaktadır. (Karaman 702)
“Azerbaycan Türkçesi’nin Ağız Sözlüğü” 1964 yılında Memmedağa Şireliyev’in
editörlüğünde yayımlandı. Sözlükte 6300 kelimenin anlamı yansıtılır. Burada her bir
kelimenin karşısında bu kelimenin hangi lehçe ve şivede kullanıldığı gösterilir ve kelimenin
izahı verilir. Aynı zamanda bu kelimelerin Rusça ifade ettiği anlamlar da tercüme olunarak
kaydedilir. 2007 yılında “Azerbaycan Türkçesi Ağız Sözlüğü” yeniden Latin harfleriyle
yayınlanmıştır, fakat bu zaman açıklamaların Rusça tercümesi yer almamıştır. İkinci yayına
2500 e kadar yeni kelime eklenerek sözlük daha da zenginleştirilmiştir.
Bağımsızlık yıllarında Azerbaycan'da ayrı ayrı yörelerin ağız sözlüklerinin
hazırlanmasına özellikle önem verilmiştir. Şöyle ki, bu yıllarda "Nahçıvan Grubu Şivelerinin
Sözlüğü". Ata sözleri" (Ehmedov), "Soğanlık Köyü Şivesinin Sözlüğü" (Vugarlı), “Batı
Azerbaycan'ın Diyalektoloji Sözlüğü” (Elekberli), “Ağbaba Şivesi Sözlüğü” (Bayramov,
Bayramova), “Nahçıvan Diyalekt ve Şiveleri Sözlüğü” (Guliyev, Aliyeva) gibi ağız
sözlükleri neşredildi. 1990 yılında yayımlanan “Diyalektolji atlas” ve 2017'de yayımlanan
“Azerbaycan Dilinin Nahçivan Diyalektoloji Atlası” da ayrıca belirtilmelidir.
Son yıllarda ayrı-ayrı yöreleri içeren ağız sözlükleri hazırlanmakla yanısıra
Azerbaycan Türkçesi ağızlarının sesteş ve deyim sözlüklerinin yazılması (Behbudov, 2003;
2011) oldukça önemlidir. Bugün dilimizin ağız deyimlerinde yer alan bir takım dil birimleri
mevcuttur ki, bu frazeoloji birimlere ağız sözlüğünde rastlamıyoruz. S.Behbudov’un
"Azerbaycan Dili Şivelerinin Frazeoloji Sözlüğü"nde rastlanan kelimelerin büyük çoğunluğu
maalesef ağız sözlüğünde yoktur: dəhnə basmax – kanala su ayırmaq. Adamlar dəhnə
X. Uluslararası Dünya Dili Türkçe Sempozyumu Bildiri Kitabı
46
basmağa gediflər Araza; əzfana getməx` - məhv olmaq, puça çıxmaq. Meyvələr əzfana getdi
yığan dərdinən; Od – ocax ayaxlamax - əzab-əziyyət çəkmək, çətinlikliklə dolanmaq. –
Dava vaxdında uşaxları böyüdüncən od-ocax ayaxlamışam; Daramıt vırmax – sığal
vermək. Qızlar özünə daramıt vırırdılar ve b.
Bağımsızlık yıllarında hazırlanan ağız sözlükleri içinde en önemli sözlüklerden biri,
Nahçıvan diyalekt ve şivelerini kapsayan sözlüklerdir. 1997 ve 2017 yıllarında ayrı-ayrı
yazarlar tarafından hazırlanan bu sözlükler hem tertip, hem de içerik bakımından oldukça
farklıdır.
Bu sözlüklerin hazırlanmasında hem yapı bakımından, hem de kelime hazinesi
açısından bir takım olumlu ve olumsuz özellikler kendini göstermektedir. Bu çalışmamızda
olumlu özelliklerle yanısıra, bu sözlüklerdeki bazı eksiklikleri de göstermek istiyoruz.
1. İlk olarak, ağız sözlüklerinde sözcüksel birimlerin sınırları doğru tanımlanmamıştır.
Çünkü bağımsızlık yıllarında yazılmış çeşitli ağızları kapsayan ağız sözlüklerinde
ağızda kullanılan kelimelerle yanısıra, edebi dilde kullanılan kelimelere de
rastlıyoruz. Örneğin, quzuqulağı, qüllə, şamama, tənzif, biləndər, dağdağan, bulğur,
tərəkəmə ve b. gibi kelimeler ağız sözlüklerinde ebebi dilde ifade ettiği anlamlarıyla
verilmiştir.
2. Ayrıca, çoğu ağızlarda kullanılan kelimeler sadece belirli bir bölgede kullanılan bir
kelime olarak gösterilmiştir. Fakat bu kelimeleri diğer ağızlarda da gözlemliyoruz.
Bu eksikliği ister Azerbaycan Türkçesi Ağız Sözlüğünde, isterse de diğer ağız
sözlüklerinde görebiliyoruz. Örneğin, pine elemek (alay etmek, sataşmak)
(Nahçıvan) – edebi dilde lağ etmek –Pinə eləmə, ay bala, öz başıva gələr (Guliyev,
Aliyeva 224). Sadece Nahçıvan yöresi ağızlarında verilen bu ifade, diğer ağızlarda
da kullanılıyor. Fars kökenli olan pine kelimesi, “Azerbaycan Dilinin İzahlı
Lüğeti”nde iki farklı anlamıyla yorumlanır. 1. Yamak (ayakkabıda). _Pinə eləmək –
yamamaq. Otur evdə, atanın eylə pinə çul-çuxasın. C.Cabbarlı. 2. Döyənək. _Pinə
bağlamaq – döyənək olmaq. İşləməkdən əli pinə bağlayıb. – Namaz qılmaqdan
[Şeyx İbrahimin] alnı pinə bağlamışdı. P.Makulu (603).
3. “Nahçıvan Diyalekt ve Şivelerinin Sözlüğü”ne dahil edilmiş bazı diyalektoloji
birimler örneklerle birlikte alınarak aynı “Azerbaycan Dilinin Dialektoloji
Sözlüğü”nde olduğu gibi verilmiştir. Örneğin, atalamax (Ordubad) yumaq
(yıkamak). Əkin vaxdı biz əvvəlcən yeri suynan atalayırıq (Azerbaycan Dilinin
Dialektoloji Lüğeti 27; Guliyev, Aliyeva 28), nərə (Ordubad) evin üstüne koyulan
büyük tir. Nərəmiz sınıb (Azerbaycan Dilinin Dialektoloji Lüğeti 373, Guliyev,
Aliyeva 210), göləş (Ordubad, Şərur) göl. Bıralar dərya olub, göləş olub (Şərur)
(Azerbaycan Dilinin Dialektoloji Lüğeti 186, Quliyev, Aliyeva 112) və saire. Buna
rağmen, “Azerbaycan Dilinin Dialektoloji Sözlüğü”nde Nahçıvan bölgesi için
karakteristik olan yeterince sözcüksel birimlere rastladığımız halde, bu kelimeler
nedense “Nahçıvan Diyalekt ve Şivelerinin Sözlüğü”nde yer almamıştır. Bu
kelimelere küşvara (Nahçıvan) düşbere (Azerbaycan Dilinin Dialektoloji Lüğeti,
270), dərgül (Nahçivan, Tebriz) itburnu-kuşburnu (127), qafxana (Ordubad)
metbex-mutfak (273), barın olmax (Şərur) çok mahsul alabilmek (40), pişigüzümü
(Culfa) üzüm türünün adı (405) ve benzerleri gibi onlarla örnek gösterebiliriz.
Fikrimizce, sözlükte kaydedilen edebi dilde kullanılan kelimeler yerine, bu ağız
birimleri dikkate alınsaydı, daha verimli bir çalışma olurdu.
X. Uluslararası Dünya Dili Türkçe Sempozyumu Bildiri Kitabı
47
4. 1997 yılında yayımlanan “Nahçıvan Grubu Şiveleri Sözlüğü”nde, verilen esas
kelimenin kullanıldığı ağzın adı bazen tam, bazen de kısaltılarak gösterilmesi iç
ardıcıllığın olmamasından ve perakendelikten haber veriyor. Öte yandan, çoğu
ağızların adı kısaltıldığından, sözlük kullanan kişi her defasında kısaltmalar
tablosuna bakmak zorunda kalıyor. Hakkında konuştuğumuz sözlükte, bazı
kelimelerin karşısında rusça çevirisinin verilmesini de anlamsız bulyoruz. Bu
sözlüğün daha bir dezavantajlı tarafı şive adlarının kısaltılmış verilmesine rağmen
kısaltmalar tablosunun olmamasıdır. Esas kelimenin kullanıldığı diyalekt veya
şivenin adının kısaltılarak verilmesi maalesef Sovyet döneminde yazılmış ağız
sözlüklerinde de görülmektedir.
Azerbaycan Türkçesinin ağız sözlüklerinde gözlemlediğimiz bazı fonetik ve leksik
özellikler bulunmaktadır. Bildiğimiz üzere, Azerbaycan diyalekt ve şiveleri fonetik özellikler
bakımından zengindir. Biz bildiride sadece ağız sözlüklerindeki kelimelerde kaydedilen
fonetik evezlenme ve fonetik olaylara odaklanacağız. Tabii ki, bu evezlenmeler bir fonoform
transformasyonu olarak düşünülmelidir. Azerbaycan Türkçesi ağız sözlüklerinde kendini
açıkça gösteren ünlü evezlenmesi a sesinin ə sesine geçmesidir. Memmedağa Şireliyev bunu
arkasıra ünlülerin önsıra ünlülere geçmesi adlandırır (Şiraliyev 38). Bu fonetik evezlenme
daha fazla Azerbaycan Türkçesinin Doğu ve Güney grubu ağızlarını kapsamaktadır. İnce
ünlünün kalın ünlünün yerine geçmesi, genellikle iki ve daha fazla heceli kelimelerde birinci
açık ve kapalı hecelerde ve ayrıca sonraki hecelerde tesadüf edilir. Bu, aşağıdaki örneklerde
yansıtılmaktadır: şəfdəli-ərik (Şahbuz) çekirdeğinden zor ayrılan kayısı (Guliyev, Aliyeva
247), əyax (Ağdam, Şuşa, Zəngilan) defa, kere, əyaxlı (Qazax, Şuşa)- eşya, əyaxlıx (Borçalı)
kandar, astana, əyağlığ (Biləsuvar, Sabirabad) merdiven, əyaxçı (Qazax) yönetim memuru,
kurye (Azerbaycan Dilinin Dialektoloji Lüğeti 167), əyazımax (Qazax) hastalıktan kalkmak,
şeytan əyağı (Cəhri) bisiklet (Guliyev, Aliyeva 247).
Aynı özellikle diğer türkçelerde de karşılaşabiliriz. Örneğin, Kazan-Tatar
Türkçesi’nin ağızları da a>ə ses evezlenmesini yansıtan ağızlar arasındadır: begalma –
bağalma (kırmızı renkli elma türü) (Татар теленеӊ диалектологик сʏзлеге 102), sənde`əs –
sanduqaç (bülbül) (386), dərman–darman (ilaç) (132), ədəm- adəm (insan) (540) ve b.
Görüldüğü gibi, Kazan-Tatar Türkçesinin ağız sözlüğünde yer alan Arapça ve Farsça
sözcüksel birimlerde de a>ə ses evezlenmesini gözlemlemek mümkündür.
ə sesinin a sesine geçmesi hadisesi en çok ahengi gözleyen Batı diyalekt və
şivelerine aittir. Fakat bu hadiseye Şahbuz, Şerur, Zagatala-Gakh, Muğan, Bakü ve Guba'nın
bazı köylerinde rastlanır (Şireliyev 40). Bu ses geçidini “Azerbaycan Türkçesi Ağız
Sözlüğü”nde leğen anlamını veren sadece laqan/lağan (Gakh) (320-321) örneğinde
görüyoruz.
Bir başka dikkat çeken fonoform genelde alınma kelimelerde gözlemlenen i sesinin e
sesine geçididir. Azerbaycan Türkçesi ağızlarında yaygın olmadığı için bu fonoform
Nahçıvan ağız sözlüğünde sadece bir örnekte kaydedilmiştir: zerzəmi (Nahçıvan) evin
altında yer, depo (Guliyev, Aliyeva 290)
Eski Türkçe için tipik olmadığından pratürk döneminde bile, anlautda rastlanmasa
da, x-h ünsüzünün ağız sözlüklerinde leksik birimlerin içinde birbirinin yerine geçme
durumları kendini gösteriyor. Bazı sözcük birimlerde q-x ve bazılarında x-h-q biçimindedir.
"Qutab" kelimesi, ağız sözlüğünde xitab, xitef (Cebrayil, Gazah) şeklinde, edebi dilde
xortum biçimindeki kelime ağız sözlüğünde hortum, gurtum biçiminde korunmuştur. Genel
olarak, Oğuz grubu Türk lehçelerinden Azerbaycan ve Türkiye Türkçelerinde h fonemi ile
X. Uluslararası Dünya Dili Türkçe Sempozyumu Bildiri Kitabı
48
verilen kelimeler Türkmen ve Gagavuz Türkçelerinde x fonemi ile temsil edildiği
belirtilmelidir. Türkmen Türkçesi için h fonemi karakterik değildir. Çağdaş Türkiye
Türkçesi’nde x fonemi olmadığı halde, Azerbaycan ve Gagavuz Türkçelerinde bu fonemlerin
ikisi de kullanılmaktadır.
Azerbaycan Türkçesi’nin ağızlarında gözlemlenen diğer ses geçitleri de ağız
sözlüklerinden yan geçmemiştir. Somut olarak, Cebrayıl ağzında g>b, (bivə - güvə – Azerb.
Dilinin Dial. Lüğeti 59), Guba, İmişli, Fuzuli, Kürdemir, Oğuz ağızlarında b>v (bivi - bibi
(59), dəvədavanı - kavun cinsi – (128), veçə - beçə, yavru arı (531), navat/ nobat – nöbet
(370), Ordubad, Şerur ağızlarında k>ç (çöçə - kökə, tatlı türü – (106), Gazah, Fuzuli, Şemkir,
Tovuz ağızlarında y>g gənə - yenə (178), k>g küz (Borçalı, İmişli, Gah, Ordubad (271) güz
– sonbahar (Şirvan, Sabirabad, Salyan (191); Ordubad ağzında z>r rükəm - zökəm
(Guliyev, Aliyeva 228), Culfa, Ordubad, Şahbuz ağızlarında p>m mısmax - pusmak (202),
Nahçıvan ağzında b>m (almıxara – albuxara, büyük erik (9) kaydediliyor.
Azerbaycan Türkçesi ağız sözlüklerinde daha sık karşılaştığımız göçüşme (metatez)
olayı kelime ortasında yanaşı gelen ünsüzlerin yerini değişerek birbirini evezlemesi ile
gözlemleniyor. Bu noktada fonoloji farklılık meydana gelmez, sadece bir ses başka bir sesin
yerine geçer. Sözlüklerde kayda alınan sırfa (Babek, Şahbuz, Şerur) sofra, masa örtüsü
(Guliyev, Aliyeva 237), gervek /gevrek (Ordubad, Şerur, Şahbuz) yumşak (110), bördəҳ
(Şəki) böbrek (Azerb. Dilinin Dial. Lüğeti 64) ve b. birimlerde kelime içindeki ikinci
ünsüzün birinci ünsüzün yerine geçmesile, urza – ruzi (Guliyev, Aliyeva, 273)
kelimesindeyse yanaşı olmayan birbirinden ünlüyle ayrılan iki sessizin birinin diğerinin
yerine geçmesiyle metatez olayının gerçekleşdiğinin şahidi oluyoruz.
Sözlüklerde az kullanımıyla gözlemlenen gaplologiya (kekotu – keklikotu (Guliyev,
Aliyeva 149), ses artımı ( kin – ki (bağlaç) (154) gibi fonetik olaylar “Nahçıvan Diyalekt ve
Şiveleri Sözlüğü”nde bir kaç örnekle yer alıyor.
Bazen r sesinin etkisiyle kelime başına i sesi eklenir ve bu ses artımı telaffüzün
kolaylaşmasına yardım eder. Örneğin, iraskin (Gömür) - madem ki (bağlayıcı). -İraskin,
günahını boynuna aldı, mə:m onnan day işim yoxdu, amancax bir də belə qələt qırmasın;
ired (Gıvrak, Şahtahtı) – iz. –Səhər durup görürüx ki, irəddi tüşüp qara canavarın. Bilasuvar
ve Fuzuli bölgelerinde de aynı anlama sahiptir; iramqa (Kengerli, Şahbuz, Şerur) – üstüne
mum yapıştırmak için tasarlanmış çerçeve (Guliyev, Aliyeva 258)
Fikrimizce, ağız sözlüklerindeki sözcüksel birimlerin fonetik yapısında kaydedilen
bu özellikler, genel olarak Azerbaycan diyalektolojisinin, diyalektoloji fonetikanın
öğrenilmesine hizmet etmekte ve aynı zamanda tarihsel açıdan da önem taşımaktadadır.
Ağız sözlüklerinde, onomastik birimlerin ciltlerini değişerek ek özellikler kazanması
ve edebi dilden farklı anlamlar ifade etmesi genellikle dilin zenginliğine hizmet eder. Burada
ilginç noktalardan biri, edebi dilde özel bir isim olarak kullanılan onomastik birimlerin,
ağızlarda tamamen farklı anlamlar ifade etmesidir. Bu onomastik birimler içinde daha çok
toponim (yer adları) və antroponimler (insan adları) dikkat çekmektedir. Bu durumda aynı
kelime onomastik birim olarak değil, ağızda kullanılan kelime olarak kaydedilir. Azerbaycan
Türkçesi Ağız Sözlüğündeki bazı örneklere göz atalım:
Şamahı I (Ucar) – ölçü birimi; Şamahı II (Cebrayıl, Fuzuli, Kelbecer, Laçın, Meğri,
Zengilan) – kelağayı (milli şal) (456).
X. Uluslararası Dünya Dili Türkçe Sempozyumu Bildiri Kitabı
49
Tuğ I (Ağsu, İmişli, Şuşa, Zerdab) – bayrak; Tuğ II (Ağcabedi, Yevlah) – dik, uzun; Tuğ III
(çoğu ağızlarda) – ince süpürge (506).
Guba I (Şahbuz) – çöl ördeği; Guba II (Balaken, Gah, Zakatala) – çocuk oyununun adı
(312).
Muğan (Karakilse, Şahbuz) – 1. Karı temizlemek için deri üzerinde üçgen şeklinde bir kürek,
2. Harmanda kullanılan kürek (Karakilse) (362).
Bine - Azerbaycan Türkçesinin Diyalektoloji Lüğetinde 4 anlamda verilir. Bine I (Cebrayıl,
Fuzuli, Kürdemir, Salyan, Şamahı, Şemkir, Zakatala) – Göçmenlerin kış aylarında köyün
dışında hayvanları tuttukları yer; Bine II (Kürdemir, Şeki) – çeltik biçimi zamanı dışarıda
yapılan geçici konut yeri; Bine III (Güney Azerbaycan) – vele koşulan sonuncu çift hayvan;
Bine IV (Tebriz) – özül, temel (56)
Haramı I (Garakilse), hırsız, yağmacı; Haramı II (İrevan) – tepeli yer; Haramı III (İmişli) -
çöl, düz; Haramı IV (Ordubad) – kovanın içinde hazır bal yeyen arı (194)
Azerbaycan ağızlarında farklı anlamlar ifade eden bu kelimelerin hepsi edebi dilde
toponim, yani şehir adları olarak gözlemleniyor. Bunun dışında ağız sözlüklerinde
rastladığımız Sibirya, Buhara, Şam, Urfa, Salahlı gibi toponimler, Kenger, Halhal, Mirza,
Dadaş, Kağan, İnare, Peygamber, Sarıköynek, Fitat, Fatma, Mirzacani gibi antroponimler de
aynı özellikleri taşıyor.
“Azerbaycan Türkçesi Ağız Sözlüğü”nde ve “Nahçıvan Diyalekt ve Şivelerinin
Sözlüğü”nde, rusçadan alınmış kelimelerin fonetik cildinin değişmiş varyantlarını
görüyoruz. Ağızlarda gözlemlenen bu kelimeler, rusça ifade ettikleri anlamlarıyla aynı anlam
ifade ediyor. Bu kelimeler Azerbaycan edebi dilinde kullanılmamaktadır. Örneğin, fişqa
(Zengilan) – fit (Azerbaycan Dilinin Dialektoloji Lüğeti 172); fartığ (Salyan) 1.önlük 2.
Pamuk toplamak için belə bağlanan torba (169); quruşqa – (Kültepe, Garaqala, Yukarı
Uzunoba) – su içilen bardak. –Bılağın başına bir quruşqa da qoyuplar kin, keçən su işsin.
(Guliyev, Aliyeva 184), ramka (Biçənək) üzerine mum yapıştırmak için tasarlanmış bir
çerçeve. –Yaxcı ramka almışam (228), aquşqa (Nəzərabad) – pencere. –Lənpəni qoymuşam
aquşqa:n içinə ki, işıx geşsə yandırax (20), sudurga (Kırna) – sinirlilik, uyauşmak, spazm. –
Uşax gecə sudurqa keçirdip, aparıplar doxdura (241), şampan (Naxçıvan) – kiraz türü. –
Şampan gilasın dənələri iri-iri olur (246).
Ağız sözlüklerinde bulunan bir sıra sözcük birimler vardır ki, onlara çağdaş
Azerbaycan Türkçesinde rastlanmıyor. Fakat bu sözcük birimleri çağdaş Türkiye
Türkçesinin kelime hazinesinde yer almakta ve aktif olarak kullanılmaktadır. Örneğin,
postal/posdal (çoğu ağızlarda) - çekme, çust (Azerbaycan Dilinin Dialektoloji Lüğeti, 407),
erik (Guba) – cır alça (164), papağan (Cebrail) - kuş adı (392), suç (Cebrail, Gedebey, Gah,
Tovuz , Zagatala) - günah, tegsir (446), ceviz (çoğu ağızlarda) – ceviz, goz (74), lor peyniri
(Gence, Şerur, Lerik, Nahcivan, Ordubad) - peynir suyunun çürüntüsü , şor (337),
gevrek/gervek (Ordubad, Şahbuz, Şerur) - kırılgan, yumuşak (Quliyev, Aliyeva, 109), ergen
(Şahbuz) - genç oğlan (101), sucuk (Ordubad) - su, un, şeker, pekmez ve baharatlardan
yapılmış içine ceviz koyulan tatlı (241), çamır (Nahçıvan) - bataklık (63), çalı (Nahçıvan) -
kol (63). Bu kelimelerin çoğunun ifade ettiği anlamlar Türkiye Türkçesindeki anlamlarıyla
aynıdır. Bazen fonetik olarak aynı içeriğe sahip olsalar da, farklı anlamlar ifade edebilirler.
Örneğin, üşenmek – korkmak.
X. Uluslararası Dünya Dili Türkçe Sempozyumu Bildiri Kitabı
50
Azerbaycan yazılı anıtlarının dilinde bulduğumuz bazı kelimeler çağdaş edebi dilde
kaydedilmese de, bu kelimeler ağız sözlüklerinde yaşamlarını sürdürmektedir: arı, uçmağ,
güz, bağır vb.
Çağdaş Azerbaycan Türkçesi’nde rastlanmayan yazı kelimesinin anlamı Azerbaycan
Türkçesi’nin Fuzuli ağzında gözlenir. Çöl, ova anlamlarında kullanılan bu kelimeye
Mahmud Kaşgarlı’ının "Divanü Lügati't-Türk" eserinde, "Kutadgu-Bilig"de, çeşitli klasik
şairlerimizin dilinde, destanların dilinde rastlanır. Bu bezmi-xasi-ünsdür, aramgahiqüdsdür;
Aç kapıyı, sal yazıya biganəni, biganəni (Ə.Nebati); ... Bayazid yazısında iyi ceylanlar olur,
gönder, onlara vurup getirsinler, bize ceylan kebabı ver ("Köroğlu").
Arı kelimesi. Edebi dilde kullanılmadığı takdirde, bu eski dil öğesi kendi anlamını
ve kullanımını Azerbaycan Türkçesi Ağdam, Kazak, Fuzuli Guba, Şahbuz, Şemkir, Tovuz
ağızlarında korumayı başarmıştır. Edebi dilde sadece "Aydan arı, sudan duru" ifadesinde
kendini gösterir. Türk dünyasının dünya kültürüne katkısı olarak nitelendirilen Kitabi- Dede
Korkut destanında da bu kelime geniş kullanılmıştır.
V.V.Radloff’un "Türk Lehçelerinin Sözlük Deneyimi" eserinde arı kelimesinin 8
anlamı verilir. Doğrudur, bu anlamlardan bazıları kendini doğrultmuyor, çünkü anlamlar
içinde ayrı, ağrı,arıq (zayıf) gibi kelimeler arı şeklinde verilir. Buna rağmen, sözlükte arı
kelimesinin ifade ettiği anlamlardan biri de bugün Azerbaycan Türkçesi Fuzuli ağzında
kullanılan temiz, temizlenmek anlamıdır Azerbaycan Türkçesi’nde olmasa da, Fuzuli
ağzında rastlanan bu dil birimi bazı Türk lehcelerinde görülür. Örneğin, aksın sütü arıza, kat
alarqa pararsın (Alt) 'Ağzının sütü temizlenince, o zaman da evlenirsin "; Pu är ölmäginçä
arımas kiri (Uyg) "İnsan ölməyənə kadar, suçu temizlenmez". Altay ve Uygur
Türkçelerinden verilen bu örnekler fikrimizi bir daha doğruluyor. Bazen bu dil birimine bazı
fonetik değişimlerle çağdaş Türk lehcelerinde rastlamak da mümkündür. Arı kelimesine arıq
biçiminde temiz anlamında tuva dilinde de rastlanmaktadır. (Русско-тувинский словарь
678.) Çağdaş dilimizde kullanılan arıtlamak kelimesi de aynı kökendendir.
Azerbaycan Türkçesinin Batı Grubu ağızlarında yaşlı neslin dilinden derlediğimiz
bir çok kelimeler var ki, bu kelimeler ister “Azerbaycan Türkçesi Ağız Sözlüğü”nde, isterse
de diğer ağız sözlüklerinde yer bulmuyor. Örneğin, aŋışdırmaq – netleştirmek, seçmek.
Gözüm pis görür, aŋışdıra bilmirəm; anqutu çıxmaq- çox zayıflamak; bişmiş – yemek
(isim); dandılına dəymək –kalbini kırmak. Ağız sözlüğünde fındılına dəymək kelimesi aynı
anlamda verilir; cıqqırıx – ses; dühaza etmək – rezil etmek. Bir qohumlarımın yanında
məni dühaza etməyin qalmışdı, onu da elədin; dızqax – korkak; qağa – baba, ağabey; lırt –
şişman insan; ürcah etmək – biriyle zorla temas halinde kalmak; vacehinə yetmək – bir
meseleni büyütmek; yançı - fazlalık, birine yük olmak; hulu- huşsuz, hafızası zayıf. Çox
yönnü adama söz demisən, hulunun biridir, o yarıtmaz (Fuzuli). Hulu kelimesi sözlükte Bakü
ağzında şeftali çeşidi, Celilabad ağzında armut çeşidi anlamlarında verilir; fırr edib getmək
– saymamak, saygı duymamak. Nə yanımnan fırr eliyif gedirsən?; yol-yorağa – bir şeyi
adabıyla yapmak gibi kelimeler ağız sözlüklerinde yer almayan kelimeler sırasındadır. Tabii
ki, ağız sözlüklerinde verilmeyen bu tür kelimelerin sayısı daha da artırılabilir.
Görüldüğü gibi, genel olarak baktığımızda, Azerbaycan Türkçesi’nin derleme
sözlüklerinin azlığı dikkat çekiyor. Bu da ayrı-ayrı bölgelerin derleme sözlüklerinin
hazırlanmasına büyük bir ihtiyaç olduğu anlamına gelir. Çünkü Azerbaycan'ın çeşitli
bölgelerinin ağız sözlüklerinin hazırlanması, fonetik ve söz varlığı yanı sıra, edebi dilde
yaşamayan bazı özelliklerin tanımlanması açısından da önem taşımaktadır. Zengin kelime
hazinesine sahip olan Azerbaycan ağızlarının ayrı-ayrı derlenerek en azından gruplara göre
X. Uluslararası Dünya Dili Türkçe Sempozyumu Bildiri Kitabı
51
ağız sözlüklerinin yaradılacağı görüşündeyiz. Çünkü aslında, elimizdeki sözlüklere
dayanarak onları daha da zenginleştirmek için yeni derlemeler yaparak zengin ağız sözlük
malzemesi ortaya koyulabilir ve bu yeni ağız sözlüklerinin yaranmasına zemin yaratmış olur.
Azerbaycan Türkçesi ağızlarındaki kelimelerin, aynı zamanda Azerbaycan ağızları ile
Türkiye Türkçesindeki ortak kelimelerin fonetik ve leksik açıdan karşılaştırmalı şekilde
araştırılması, eski Türk sözcüksel katının ağızlarda izlerinin ortaya konulması dilimize
bilimsel açıdan katkı sağlayacağı kanaatindeyiz.
EDEBİYAT
1. Azərbaycan dilinin dialektoloji lüğəti. Bakı, Şərq-Qərb, 2007.
2. Azerbaycan Dilinin İzahlı Lüğeti. Bakı, Şerq-Qerb, 2006.
3. Bayramov A. Bayramova A. Ağbaba şivəsi sözlüyü. Bakı, “AM965” MMC, 2014,
280 s.
4. Behbudov, Sefi, Azerbaycan dili şivelerinin frazeologiya lüğeti. Bakı, Nurlan,2011.
5. Behbudov, Sefi, Azərbaycan şivələrinin omonimlər lüğəti. Bakı, Nurlan,2003.
6. Budaqov B., Məmmədov N., Azərbaycan Lənkəran regionu toponimlərinin izahlı
lüğəti. 2007.
7. Əhmədov M., Naxçıvan qrupu şivələrinin lüğəti. Atalar sözləri, 1997.
8. Ələkbərli Ə.Y. Qərbi Azərbaycanın dialektoloji lüğəti, I kitab, İrəvan Çuxuru. Bakı:
“Ağrıdağ”, 2009, 192 s.
9. Karaman, Erdal “Azerbaycan Sahası Sözlükleri”, Turkish studies, International
Periodical For the Languages, Literature and History of Turkish or Turkic Volume
4/4. s.35-36. Summer 2009.
10. Quliyev Ə., Əliyeva N., Naxçıvan dialekt və şivələrinin lüğəti. Naxçıvan, 2017
11. Vüqarlı V., Soğanlıq kəndinin şivəsinin lüğəti. Bakı, 1999.
12. Şirəliyev M., Azərbaycan dialektologiyasının əsasları. Bakı, 2008
13. Радлов В.В. Опыт словаря тюркских наречий. Т. I, часть 1. С.Петербургъ,
1893.
14. Русско-тувинский словарь. Москва, 1953.
15. Татар теленеӊ диалектологик сʏзлеге. Казан, Татарстан китап нəшрияты, 1969.
X. Uluslararası Dünya Dili Türkçe Sempozyumu Bildiri Kitabı
52
TATARCA-ÇUVAŞÇA DİL İLİŞKİLERİ VE KREŞİN TATAR
AĞIZLARINDAKİ ÇUVAŞÇA ALINTILAR
Prof. Dr. Ercan ALKAYA
Fırat Üniversitesi / Türkiye
ealkaya16@gmail.com
Doç. Dr. Zoya KİRİLLOVA
Kazan Federal Üniversitesi / Rusya
zkirillova@yandex.ru
Türk dünyasındaki tarihî ve coğrafi görünüşler genellikle birbiriyle örtüşmez. Tarihî
durumu bakımından Çuvaşça, Tatar Türkçesinden oldukça uzaktır. Fakat, coğrafi olarak
Çuvaşlar, Tatarlarla en fazla yakın olan, bin yıl boyunca aynı devletlerin bünyesinde yaşayan
topluluklardır. Bazı dilciler (Mesela N. Poppe) Çuvaşçanın söz varlığının % 80’inin Tatar
Türkçesinden alındığını söylemektedir. Çalışmalarının pek çoğunu Tatarca ve Çuvaşçanın
karşılaştırılmalı incelenmesine adayan Tatar etimologu Rifkat Exmetyanov da bu tespitin
gerçeğe yakın olduğunu söylemektedir. Ona göre, Çuvaşçada Tatarcanın kendi içinde
unutulmuş kelimeler, kelime kalıpları, kelime anlamları da korunmuştur. Bu durum tabii ve
oldukça yaygındır. (Exmetyanov, C. I, 2015: 18).
Çuvaşça alıntılar daha çok Çuvaşlarla bir arada veya yan yana yaşayan Tatarların
ağızlarında görülmektedir. Tataristan’ın Çuvaşistan ile sınırdaş Kaybıç rayonunda yaşayan
Melki (diğer adıyla Tav Yagı) Kreşin Tatarları da bu ağızlardan biridir. Yaşadıkları yerler,
dil ve ağız özelliklerinden hareketle Tatar Türkçesinin Orta (Kazan) diyalektine dahil edilen
Kazan Ardı, Tüben Kama Kreşinleri ve Nogaybekler, Batı (Mişer) diyalektine dahil edilen
Çistay ve Melki (Tav Yagı) Kreşinleri arasında sonuncusunun yani Melki Kreşinlerinin özel
bir yeri vardır. Genellikle, Melki Kreşinlerinin dil ve kültürel özellikleri bakımından hangi
diyalekte dahil edilmesi gerektiği üzerine çeşitli görüşler bulunmaktadır. Tatar diyalektoloğu
Flora Bayazitova bu grubu özel bir grup olarak tanımlar, Tatar Türkçesinin sadece Batı
(Mişer) diyalektinin değil, Orta (Kazan) diyalektin özelliklerine de sahip olduğunu, yine
Çuvaşçanın da etkisinde kaldığını belirtir. Daha da açık söylemek gerekirse, fonetik
özellikleri bakımından bu ağız, Mişerlere, yani Batı diyalektine yaklaşır, aynı zamanda Orta
(Kazan) diyalekt ile de ortak özellikler gösterir. Morfolojik özellikleri bakımından ise, Orta
diyalekte, bilhassa Kasım, Nokrat ve Perm Tatarlarının ağız özelliklerine benzer, yine
Tatarca ve Çuvaşça için has olan genel Türkçe kalıplara da sahiptir. Söz varlığında da eski
katmana ait kelimeler, bu bağlamda Çuvaşça kelimeler de bulunmaktadır (Bayazitova, 1986:
194-195). F. S. Bayazitova’ya göre, dil özellikleri ve maddi kültürde Çuvaşlarla ortaklıklar
bulunsa da, Melki Kreşinlerini Eski Tatarlar olarak görmek gerekir. Komşu Çuvaşlarla
kurulan sıkı ilişkiler, Hristiyanlık kabul edilince daha da güçlenmiş olmalıdır. (Bayazitova,
1997: 21).
Damir İsxakov, Melki Kreşinlerinin Mişer kökenli olduğu fikrine eleştirel yaklaşır.
Onun araştırma sonuçlarına göre, ilk olarak Çuvaşçada eski Mişer tabakası vardır ve bu, R.
Axmetyanov tarafından Çuvaşların etnik bünyesine Mişer unsurlarının girmesiyle
açıklanmaktadır (Axmetyanov, 1978: 86, 204). Demek ki, Melki Kreşinlerinin diline Mişer
tesirinin onlardaki Çuvaş bileşeni vasıtasıyla da olması mümkündür. Üstelik, onlar Çuvaşlar
ile yan yana ve bir arada yaşamaktadırlar. Yine, Mişerlerin kuzey grubunda da Çuvaşlarla
bağlantı izlerine rastlanmaktadır. İkinci olarak Melki Kreşinlerindeki “Tatar” bileşenini son
X. Uluslararası Dünya Dili Türkçe Sempozyumu Bildiri Kitabı
53
dönem Mişerleri ile eşleştirmek zorluklar doğurmaktadır. Bunun tam tersine Altın Orda Türk
köklerine gidip dayanması ihtimal dahilindedir. (İstoriya, 2017: 228).
Bunun dışında, Çuvaşlar 18. yüzyılın ilk yarısında Hristiyanlaştırılana kadar
Çuvaşlarla sınır bölgesinde etnik oluşum tamamlanmış durumdadır. Kayum Nasıyri, bu
durumu şu şekilde belirtmektedir: “O zamandaki (1526’lı yıllar) Müslümanlar, Çuvaşlarla
çok karışmışlardır. Çuvaşlardan pek çok kişi Müslüman olmuştur. Çuvaşlara kız verip kız
almışlardır. Rivayet ederler ki, bundan 150 yıl veya daha öncesinde Rus ismiyle adlandırılan
Müslümanlar çokmuş. Bizim zamanımızda Rus isimli bazı kişiler var. Bu sebeple, eski
kayıtların tutulduğu yıllarda kimin ismi Rus ismi ise, onu Kreşin olarak yazmışlar. Bu halkın
1727’lerde tutulan kayıtlarının kararı bugün de halledilebilmiş değildir” (Nasıyri, 2005:
189). Böyle olunca, bu gibi durumlarda Müslümanlar “Tatar”, Mecusiler ise “Çuvaş” ismiyle
adlandırılmış, İslam dinini benimseyen Çuvaşları da Müslüman olarak adlandırmak mümkün
olmuştur (İstoriya, 2017: 228).
19. yüzyılın sonunda Çuvaş tarihçisi ve etnografı V. K. Magnitskiy, Tatar-Çuvaş
kızları (Melki/Tav Yagı Kreşin kızları) yerli Çuvaşlarla evlenmektedir, diye yazmaktadır. 20.
yüzyıl başında da Melki (Tav Yagı) Kreşinlerinin çoğunun hanımı, komşu köylerdeki Çuvaş
kızlarıdır, deniyor. Karışık nikâhlar, etnos ve dil bakımından da etkisini gösterir. Tatarlar
Çuvaşçayı, Çuvaşlar da Tatarcayı bilirler. 18. yüzyılın ilk yarısında Tav Yagı (Melki)
Kreşinlerinin % 60’ını Çuvaşlar, % 40’ını da Tatarlar oluşturur. Aynı zamanda, bu iki
grubun çok sıkı münasebetleri sebebiyle mevcut sınıflamanın şartlı olduğunu kabul etmek
gerekir. Ancak, 20. yüzyılın ortalarında bu iki grubun birbiriyle az çok karışması gerçekleşir.
20. yüzyılın başında bu grup içinde 4-5 bin Çuvaş, Tatarlar tarafından eritilir. Ayrıca, Tav
Yagı (Melki) Kreşinlerinin şekillenmesi sadece eritmeyle kalmaz, orta asırlardan başlayan
tahkim etme süreçlerinin evrelerini hatırlatır (İstoriya, 2017: 229-230).
Genellikle, bu grubun oluşumu hakkında eskiden beri çeşitli farklı görüşler ileri
sürülmüştür. 19. yüzyılda, mesela, bir grup yazar (A. Komissarov, A. Pçelov vd.) Melki
Kreşinlerini Tatarlaşmış Çuvaşlar diye anlatmakta, diğer bir grup ise (A. Rittix, N.
Zolotnitskiy, V. Magnitskiy, G. Filippov vd.) onları, Çuvaş tesirinde kalmış Tatarlar olarak
göstermektedir. Mirolyubov, 1889 yılında yazdığı makalesinde bu grubun oluşumuna
Tatarların da Çuvaşlarında katkısı olduğunu söyler. 1920’li yıllarda tarihçi Nikolay
Vorobyev özgün bir fikir ortaya koyar: Melki Kreşinleri Tatar ve Çuvaşlar için ortak olan
genel Bulgar kökeninden, bu iki grup henüz ayrılmadan önce şekillenmiştir, der (Vorobyov,
1929: 4; İstoriya, 2017: 225). Bu grup için “Kreşin” adı ancak 20. yüzyıl başında
kullanılmaya başlar, o zamana kadar ise belgelerde çoğunlukla bu grup için Çuvaş adı
kullanılmaktadır. Aynı dönemde bazı köylerin kimi kişileri, 18-19. yüzyıl belgelerinde
“Kreşin Tatarı” olarak kayıtlara geçmiştir. Maddi kültürde ve dil özelliklerinde Çuvaşlar ile
de Mişerler ile de ortaklıklar çoktur (Tatarı, 2001: 21-22; Kirillova, 2015: 726-727).
20. yüzyıl sonu-21. yüzyıl başı araştırmalarından anlaşıldığı üzere, Melki
Kreşinlerinin dil özellikleri ve maddi kültürü, bu grubun şekillenmesinde Mişer Tatarları,
Aşağı Çuvaş (Anatri), İdil boyu Fin-Ugor ve Kıpçak-Nogay tabakalarının etkisi olduğu
yönünde bir sonuca ulaşmaya imkân vermektedir. (Molkeyevskiye, 1993: 4-7; Almeyeva,
2012: 5-6). Görüldüğü üzere, bu grup gayet karmaşık etnik köklere sahip olup onları ortaya
koyabilmek için birkaç asır devam eden karşılıklı görüşler belirtilmiş ve günümüze kadar
üzerinde uzlaşılamamış meseleler bulunmaktadır.
X. Uluslararası Dünya Dili Türkçe Sempozyumu Bildiri Kitabı
54
Melki Kreşinlerinin ağzında Çuvaş alıntıları oldukça önemli bir yer tutar. Bu alıntılar
esasen günlük yaşamla ilgilidir, yine soyut düşünceleri ifade eden kelimeler de
bulunmaktadır. Çuvaş alıntılarının bazılarına bakalım.
Haftanın günlerinden ikisini bildirmek için, Çuvaşça alıntılar kullanılır. Tündi kĭn,
Tatar edebî dilinde düşembĭ (pazartesi), Çuvaşçada tüntikun (Yegorov, 1960: 290; Çuvaşsko-
Russkiy, 1961: 176). Utlari kĭn, Tatar edebî dilinde sişembĭ (salı), Çuvaşçada ıtlarikun
(Yegorov, 1960: 62; Çuvaşsko-Russkiy, 1961: 575).
Kekey: Tatarca it (et), Çuvaşça kakay, aynı zamanda et anlamında daha çok aş
kelimesi kullanılır (Yegorov, 1960: 194; Çuvaşsko-Russkiy, 1961: 130). İlginç olanı şudur
ki, “Çuvaş Tĭlĭnĭŋ Etimologik Süzlĭgĭ”nde kakay kelimesinin kökeni Moğolcadaki “gakay,
gaxay (domuz)” kelimesine götürülür (Yegorov, 1964: 85; Fedotov, 1996, Т. 1: 213). V. G.
Yegorov’a göre “Çuvaşlar önce, muhtemelen, sadece domuz etine “kakay” demişlerdir, daha
sonra ise sığır etini de bu kelimeyle adlandırmışlardır” (Yegorov, 1964: 85).
Kukşa: dazlak, kel. Çuvaşçada aynen böyle yazılır. M. R. Fedotov’a göre, kukşa
kelimesi Türkçe “kakşa” kelimesine gider. Mesela, Altay Türkçesinde bu kelime “kurumak,
kuruyup dökülmek” anlamına gelir (fazla olgunlaşmış hububat tanesi). Türk lehçelerinde kak
(kurutulmuş; katı; kuru) anlamlarına gelir (Fedotov, 1996, Т. 1: 304).
Kırsut: Ev iyesi. Çuvaşçadaki yazılışı ve söylenişi biraz farklı olup “xĭrtsurt”
şeklindedir (Yegorov, 1960: 97), fakat 1961 yılında basılan “Çuvaşça-Rusça Sözlük”te bu
kelime artık eskimiş bir kelime olarak gösterilmiştir (Çuvaşsko-Russkiy, 1961: 499).
Çaplĭ: Tatar edebî dilinde yaxşı, matur (güzel, hoş). Çuvaşçada çaplă şeklinde olan
kelimenin diğer varyantları: muxtavlă, xiseplĭ, layăx kelimeleriyle birlikte “ünlü, şanlı”
anlamını bildirir (Yegorov, 1960: 389), yine “ünlü, tanınmış; önemli; görkemli, zengin,
süslü” olarak da çevrilebilir (Çuvaşsko-Russkiy, 1961: 524).
dcĭkrĭs: İkiz. Çuvaşçada bu anlamı bildirmek için yĭkĭrĭş (Çuvaşsko-Russkiy, 1961:
121) ya da yĭkĭrĭş aça kelimeleri kullanılır (Yegorov, 1960: 30).
Çılay: Tatar edebî dilinde küpten (çoktan). Çuvaşçada da aynen böyle yazılan ve
söylenen kelime, başka anlamlara da gelmektedir: Gayet, çok, oldukça; uzun, sürekli
(Çuvaşsko-Russkiy, 1961: 544-545).
Tĭmĭre: Tatarca toman (sis, buğu). Çuvaşçada “tĭtre”nin eşanlamlısı yankar kelimesi
yine sis, buğu anlamında kullanılır (Yegorov, 1960: 439). Ayrıca titre reşenĭ, havanın
donukluğunu, sıvı sisi ya da ufak ufak yağan yağmuru da bildirmektedir (Çuvaşsko-Russkiy,
1961: 425).
Aldır: Evde bira yapımında kullanılan büyük ağaç kepçe. Çuvaşçada altăr: 1. Büyük
kepçe, kürek (Altӑr śӑltӑr-Yedigen yıldız); 2. Yalak, yemli, oluk (Çuvaşsko-Russkiy, 1961:
30). M. R. Fedotov’a göre, altӑr kelimesi Türkçe alt- köküne dayanır fakat Başkurt
Türkçesinin dışında diğer Türk lehçelerinde kullanılmaz: Başk. aldır: Büyük ağaç kâse
(kepçe) (Fedotov, 1996, Т. 1: 37).
Melki Kreşinlerinde özellikle kadın ve kızların giyim kuşamları Çuvaşlarınkiyle çok
benzerdir ancak bunların adları Çuvaşça değildir: Takıya (parlak taş ve pullarla süslü kadın
başlığı, fes), tastar (beyaz keten dokumadan yapılmış başörtüsü), tastar cawlıgı (tastar
başörtüsü), kaşpaw (Eskiden kadınların giydiği pullarla süslü yuvarlak börk) vb. Çuvaşlarla
ortaklık olması sebebiyle bu kelimelere açıklamalarına da değinmek gerekir.
X. Uluslararası Dünya Dili Türkçe Sempozyumu Bildiri Kitabı
55
Melki Kreşin kızları bayram günlerinde pullu takıya giymişlerdir. Takıya, yarım
daire şeklinde, en tepeye ağaç ya da kalay gibi katı malzemeden 2-3 cm yükseklikteki uç
yerleştirilip altı kulaklıklı olarak yapılan, üst kısmı çeşitli renkteki simler, alt tarafı ise küçük
gümüş pullarla bezenmiş baş giyimidir. (Möxemedova, 2005: 42). Eski zamanlarda takıya
Tatar halkının tüm gruplarında da varmış, yine diğer Türk boylarında ve Fin-Ugor
halklarında kızların baş giyimi olarak bilinirmiş. (Vorobyov, 1953: 41). Çuvaşlarda tuxya,
kızların baş giyimi, Başkurtlarda takıya, tuxya ve İdil boyunun Fin-Ugor halklarında: Mari,
Udmurt, Bisermenlerde, yani Türk boylarıyla eskiden beri bir arada yaşayan komşu
halklarda da kızların giydiği baş giyimi takıya olarak adlandırılmıştır (Belitser, 1961: 57-58;
Bayazitova, 1997: 94). Tuna Boyu Bulgarlarında bu kelime, takĭ şekliyle “bere” anlamına
sahiptir. Etnograf N. İ. Vorobyev’in malzemelerine göre, takıya bütün Türk boylarına has
olan sert ve yüksekçe yapılan kızların taktığı bir baş giyimidir (Vorobyov, 1929: 9;
Bayazitova, 1986: 145). Melki Kreşin kızlarının takıyası özellikle Çuvaşların tuxyası ile çok
benzerdir. Çuvaş âlimleri V. G. Yegorov ve M. R. Fedotov da tuxya kelimesinin diğer
dillerdeki çok sayıda denk biçimlerini gösterir ve bu kelimenin Arapçadan alıntılandığını
vurgularlar (Yegorov, 1964: 264; Fedotov, 1996, Т. 2: 259).
Melki Kreşin kızları takıya giyerken kadınları ise tastar (beyaz keten dokumadan
yapılmış başörtüsü), tastar cawlıgı (tastar başörtüsü), kaşpaw (Eskiden kadınların giydiği
pullarla süslü yuvarlak börk) giyerler. Tastar kelimesi Farsçadan alıntılanan ve sarık
anlamını bildiren bir kelimedir (Exmetyanov, C. II, 2015: 222). Tastar da, ak cawlık gibi
havlu şeklinde evde dokunan ak kendirden işlenmiş fakat daha uzun olan (2 metreye kadar)
ve uçları çeşitli renkte iplerle dokunarak bezenen, altına tambur işlemeli kumaş ve ucuna ak
dantel konulan bir baş giyimidir. Tastar başta sıkıca dursun diye üzerine kısa havlu
biçimindeki tastar cawlıgı bağlanmıştır. Onun da uçları dokunarak bezenmiştir. Tastar baş
giyiminin benzerleri bazı Mişer ve Çuvaş grubu kadınlarında da mevcut olmuştur.
Genellikle, havlu şeklindeki başörtülerine Fin-Ugorlarda da, eski dönemlerde Slav
halklarında da rastlanmıştır. Etnograflara göre, bu tür başörtüleri, ilk olarak Orta Asya’da
yaşayan Türk boylarındaki kadınlara hastır. Orta İdil Bölgesinde de bunlar oldukça erken
yayılmış olmalıdır. Uzun yıllar devamında her yerde bunların çeşitli varyantları meydana
gelmiştir (Möxemedova, 2005: 19, 26). Tastar, baş giyimi olarak yine Başkurtlarda,
Bisermenlerde, Udmurtlarda vd. de bilinmektedir. (Bayazitova, 1986: 146). Çuvaşçada ise
tastar eskimiş bir kelime olarak bilinmektedir (Yegorov, 1964: 233), buna benzer baş giyimi
ise surpan ya da sorpan olarak adlandırılmaktadır. Surpan kelimesi de Farsçadan (ser “baş”
+ bend “sarma, bağlama”) gelmiş diye kabul edilmektedir (Yegorov, 1964: 197).
Bayram günlerinde Melki kadınları başlarına kaşpaw giymişlerdir. Bu kelimenin
kaşbaw/kaşmaw varyantları da vardır. Türkçe bir kelime olarak kabul edilir, kaş ve baw
(bağ) kelimelerinden yapılmış, yani kaşın üzerine kadar düşen baş giyimidir. Yine çeşitli
fonetik varyantlarının çeşitli şekillerde yapılmış olduğu da söylenmektedir. Mesela, kaşmaw
kelimesindeki “maw” unsurunun, Çincedeki “kadın börkü” anlamındaki kelimeden, kaşpaw
kelimesindeki “paw” unsurunun da Farsça pak ~ pag “kaş (alın) giyimi” anlamındaki
kelimeden alındığı yönünde görüşler bulunmaktadır (Exmetyanov, C. I, 2015: 386). Kaşpaw,
kesilmiş koni şeklinde dikilmiş, alt kısmına irice, üst kısmına da küçükçe pullar ve küçük
boncuklar dizilmiştir. (Möxemedova, 2005: 47). Bu şekildeki baş giyimi önceleri Kazan
Tatarlarında oldukça yayılmıştır. Yine Mişer Tatarlarının Lembre (kaşpaw) ve Temnikov
(kaşbaw) gruplarında, Başkurtlarda (kaşmaw), Çuvaşlarda (xuşpu) ve Bisermenlerde (kaşpu)
şekillerinde yer almaktadır. Kaşpawın uzun zamandan beri İdil boyu Türk boylarında
oldukça yaygın olan bir baş giyimi olduğunu söylemek mümkündür (Bayazitova, 1997: 95).
X. Uluslararası Dünya Dili Türkçe Sempozyumu Bildiri Kitabı
56
Çuvaşçada xuşpu eskimiş bir kelime olarak gösterilmektedir. V. G. Yegorov, bu kelimeyi
“evli kadınların gümüş pullar ve boncuklarla süslediği eski baş giyimi” olarak belirtmektedir
(Yegorov, 1964: 313). M. R. Fedotov ise N. Aşmarin’in görüşünü vererek bunlardan farklı
olarak xuşpunın arkadan dizin altına kadar daralarak geldiğini, uzunca boncuklarla
bezendiğini, düğünde giyildiğini söyler (Fedotov, 1996, Т. 2: 376-377). Xuşpu kelimesi
Çuvaşçanın ağızlarında xoşpu olarak da görülür. Bu baş giyiminin yayılma yeri, kumaşı ve
nasıl yapıldığı bakımından beş türü bulunmaktadır (Çuvaşskaya Entsiklopediya. Xuşpu.
http://enc.cap.ru/?lnk=507&t=publ).
Görüldüğü üzere, Melki Kreşinlerinde kullanılmakta olan baş giyimleri Çuvaşlarla
büyük benzerlik göstermektedir. Aynı zamanda bunları Orta İdil ve Ural boyunda yaşayan
halklar için ortak olan eski giyimler olarak kabul etmek de mümkündür. İncelenen baş
giyimleri adları Fars (tastar) ve Arap (takıya) dillerinden alıntı ya da Türkçe kökenli
(kaşpaw) kabul edilmektedir.
Sonuç olarak Türk boylarının Kıpçak ve Bulgar gruplarına dahil edilen Tatarlarla
Çuvaşlar uzun asırlar devamında komşu olup gayet sıkı bir ilişki içinde yaşamışlar, dil
bakımından da birbirlerinden alıntılar yapmışlardır. Tataristan’ın Çuvaşistan Cumhuriyeti ile
sınırdaş rayonunda yaşayan, kökenleri ve dil özellikleri bakımından bilim adamlarınca farklı
olarak ele alınan Melki Kreşinlerinde Çuvaşça kelimeler oldukça fazladır, maddi kültürde de
Çuvaşlarla ortaklıklar gözlemlenmektedir.
KAYNAKLAR
Almeyeva, Naile. Kºreşºn Tatarlarınıŋ Köylerº, Audioyazma Kuşımtası Bºlen, 2
Çıgarılış, Melki Törkºmº. Sankt-Peterburg – Kazan: Rossiyskiy İnstitut İstorii İskusstv,
2012.
Axmetyanov, Rifkat. Sravnitelnoye İslledovaniye Tatarskogo i Çuvaşskogo Yazıkov
(Fonetika i Leksika). Moskva: Nauka, 1978.
Bayazitova, Flyora. Govorı Tatar-Kryaşen v Sravnitelnom Osveşçenii. Moskva:
Nauka, 1986.
Bayazitova, Flyora. Kºreşºnner. Tºl Üzºnçelºklerº hem Yola İcatı. Kazan: Matbugat
Yortı, 1997.
Belitser, Vera. Narodnaya Odejda Udmurtov: Materialı k Etnogenezu. Moskva:
İzdatelstvo Akademii Nauk SSSR, 1951.
Çuvaşskaya Entsiklopediya. Xuşpu. http://enc.cap.ru/?lnk=507&t=publ
Çuvaşsko-Russkiy Slovar. S Prilojeniyem Kratkogo Grammatiçeskogo Oçerka
Çuvaşskogo Yazıka, Sostavlennogo N. A. Andreyevım. Pod Redaktsiyey M. Y. Sirotkina.
Moskva: Gosudarstvennoye İzdatelstvo İnostrannıx i Natsionalnıx Slovarey, 1961.
Exmetyanov, Rifkat. Tatar Tºlºnºŋ Etimologik Süzlºgº, C. I (A-L). Kazan: Megarif
– Vakıt, 2015.
Exmetyanov, Rifkat. Tatar Tºlºnºŋ Etimologik Süzlºgº, C. II (M-Y). Kazan: Megarif
– Vakıt, 2015.
Fedotov, Mixail. Etimologiçeskiy Slovar Çuvaşskogo Yazıka: v 2-x t. T. I. А-R.
Çeboksarı: Çuvaşskiy Gosudarstvennıy İnstitut Gumanitarnıx Nauk, 1996.
X. Uluslararası Dünya Dili Türkçe Sempozyumu Bildiri Kitabı
57
Fedotov, Mixail. Etimologiçeskiy Slovar Çuvaşskogo Yazıka: v 2-x t. T. II. S-Y.
Çeboksarı: Çuvaşskiy Gosudarstvennıy İnstitut Gumanitarnıx Nauk, 1996.
İstoriya i Kultura Tatar-Kryaşen (XVI-XX vv.): Kollektivnaya Monografiya. Kazan:
İnstitut İstorii im. Ş. Mardjani, 2017.
Kirillova, Zoya. “Kreşin Tatarlarının Etnik Kökenleri”, 7. Uluslararası Dünya Dili
Türkçe Sempozyumu Bildirileri / Fırat Üniversitesi (Elazığ, 16-18 Ekim, 2014). I. Cilt.
Elazığ. 2015, s. 723-728.
Molkeyevskiye Kryaşenı: Sbornik Statey. Kazan: İYaLİ ANT, 1993.
Möxemedova, Remziye. Kºreşºn Tatarları Kiyºmº. Kazan: Süz, 2005.
Nasıyri, Kayum. Saylanma eserler, 4 tomda, 3 tom. Kazan: Tatarstan Kitap
Neşriyatı, 2005.
Tatarı, Moskva: Nauka, 2001.
Vorobyov, Nikolay. Kazanskiye Tatarı. Kazan: Tatgosizdat, 1953.
Vorobyov, Nikolay. “Kryaşenı i Tatarı. Nekotorıyı Dannıyı po Sravnitelnoy
Xarakteristike Bıta”, Otdelnıy Ottisk iz Jurnala Trud i Xozyastvo, S. 5. Kazan, 1929.
Yegorov, Vasiliy. Etimologiçeskiy Slovar Çuvaşskogo Yazıka. Çeboksarı:
Çuvaşskoye Knijnoye İzdatelstvo, 1964.
Yegorov, Vasiliy. Russko-Çuvaşskiy Slovar. Pod Redaktsiyey İ. A. Andreyeva.
Çeboksarı: Çuvaşskoye Gosudarstvennoye İzdatelstvo, 1960.
X. Uluslararası Dünya Dili Türkçe Sempozyumu Bildiri Kitabı
58
ANADOLU AĞIZLARINDA ANORGANİK ÜNSÜZ (M, B, P, N, R, T)
TÜREMESİ
Arş. Gör. Gündoğan ALPAY
Manisa Celal Bayar Üniversitesi / Türkiye
gundoganalpay@gmail.com
1. Giriş
Bir kelimede aslında bulunmayan bir sesin sonradan ortaya çıkması hadisesine “ses
türemesi” adı verilir. Başta, seslerin birbirleriyle etkileşimi (çevre şartı) olmak üzere, seslerin
kendi yapıları, konuşurun telaffuzu kolaylaştırma eğilimi (en az çaba etkisi), anlamı
kuvvetlendirme, sözcüğü daha vurgulu bir biçimde ifade etme, uzun veya vurgulu bir ünlü
kısalırken ses telafisi vb. nedenlere bağlanabilen ses türemesinin, ön türeme, iç türeme ve
son türeme olmak üzere üç türü vardır. Bu üç türeme biçiminde de ortaya çıkan ses, ünlü
veya ünsüz olabilmektedir. Karaağaç (2012), Türkiye Türkçesi ölçünlü yazı dili ve
ağızlarında Türkçede hem yapımlık hem çekimlik hem ünlü hem ünsüz hem de yarı ünlü
(/v/, /y/, art ve ön /ğ/) türemelerinin görülebileceğini belirtmiştir (141). Türkçede ünlü
türemesinin ünsüz türemesi ile karşılaştırıldığında daha yaygın olduğu söylenebilir. Ayrıca
türeyen sesler kelimede anlam ayırıcı bir değere sahip değillerdir. Ses türemesi açısından
Türkçeye baktığımızda, bazı ses türemelerinin kalıcı hale gelerek yazı diline intikal ettiği
veya yazı diline intikal ederek türemenin kalıcılaştığı1, bazı ses türemelerinin ise ağızlarda
geçici türemeler biçiminde kalarak sınırlı alanlara mahsus oldukları görülmektedir. Sağol
Yüksekkaya (2010), bu durumu, türeyen bazı sesler belli bir bölge içerisinde yoğunlaşırken,
bazı bölgelerde görülmemekte veya sadece birkaç, hatta bir örnekle sınırlı kalabilmektedir
şeklinde ifade etmiş (91), ses türemesinin meydana geldiği örneklerin standart olarak bütün
lehçe ve ağızlarda ortak olmadığına vurgu yapmıştır.
Kelime tabanlarında, türeme sonucu iki veya üç ünsüzün yan yana gelmesi
durumunda, bu ünsüzler bir ünsüz demetçiği (consonant cluster) meydana getirmektedirler
(Develi, 1995: 150). Türkçede her durumda ünsüz ile ünlü arasında bir ünsüz türemesi
olabileceği için Türkçede ünsüz çiftleri iki ünsüzden meydana gelmektedir. Bu konuda
Karamanlı Türkçesi istisnai bir durum sergilemektedir2. Böyle bir demetçikte ünsüzlerin
birbirlerine etki ederek, tonluluk niteliklerini benzeştirmeye çalıştırdıkları görülür. Develi
(1995), birbirinden farklı boğumlanma ve çıkak özelliklerine sahip ünsüzler ile kurulmuş bir
ünsüz demetçiğinin ortaya çıktığı sözcük tabanında, en az çaba kanununun itici rol oynaması
sonucu, kolay söylenen bir ses demetçiğine geçme eğiliminin meydana geldiğini ifade
etmiştir (150). Buna ek olarak Türkçede heceler tek dorukludur. Bu nedenle Türkçede
öncelikle hece sonunda, ardından ünsüz türemesinin gerçekleştiği hecelerde bu durumu
bozacak ünsüz çiftleri bulunamaz. Türkçede bu sistemi bozmayan ünsüz demetçikleri,
ünsüzlerden ilkinin daha açık, ikincisinin ise daha kapalı bir ünsüz olacak şekilde
seçilmesiyle kurulmaktadır. Mevcut durumdan hareketle Türkçenin kelime ve hecelerin
1 Bazı örnekler: erişte < Frs. rişte; kehribar < Frs. kehrubā; pelesenk < Frs. belesān; sehpa < Frs.
se+pa; miheng < Arp. mihakk; papağan < Ar. babagā; çitlembik < Tü. çitlemik; tunç < Tü. tuç;
kaplumbağa < Tü. kaplu+baga; berk < Tü bek; Bandırma < Yun. Panormos; istasyon < İng. station;
bomba < İtl. boma; baldıran < İtl. valeriana.
2 embr “emir”; gümbrükçü “gümrükçü”; gümbrah “gümrah”; imbrenmek “imrenmek”; ömbr “ömür”;
tombruk “tomruk”; zümbre “zümre”; zümbrüt “zümrüt”; tempsil “temsil” vb. örnekler Karamanlı
Türkçesine Yunancanın bir etkisi olarak değerlendirilmiştir. (Eckmann, 1950; 200).
X. Uluslararası Dünya Dili Türkçe Sempozyumu Bildiri Kitabı
59
sonunda bulunabilen ünsüz demetçiklerine bakıldığında bunların ancak belirli demetçikler
oldukları görülür3. Dolayısıyla Anadolu ağızlarında ilk, orta ve son hecede meydana gelen
ünsüz türemeleri de birer ünsüz demetçiği olarak ele alındığında mevcut bazı örneklerde
Türkçenin bu özelliğinin dışına çıkılmadığı söylenebilir.
Bir hayli farklı sebebe bağlanarak Türklük bilimi açısından karmaşık bir durum arz
eden ilk, orta ve son hecelerdeki ünsüz türemelerinin, gerçekte bir türeme olup olmadığının
tespit edilmesi ve eğer türemeyse bağlı bulunduğu nedenin doğru bir şekilde ortaya
konulması bu ses olayının daha ayrıntılı bir şekilde ele alınmasını gerekli kılmaktadır. Bu
bağlamda bu çalışma, Anadolu ağızlarında kullanılan bazı kelimelerin ilk, orta ve son
hecelerinde görülen anorganik ünsüz türemelerini ele alarak bu türemelerin gerçekte bir
türeme olup olmadıklarını ve eğer türemeyse bile nedenlerinin daha doğru bir şekilde ortaya
konulmasını amaçlamaktadır. Ayrıca türeme olayının meydana geldiği ağız bölgesi
belirtilerek anorganik türemelerin Anadolu ağızlarında nerelerde tespit edildiği
haritalandırılmaya çalışılmıştır. Bu çalışmada başvurulan kaynaklardan tarama yoluyla elde
edilen örnekler, araştırmacıların kelimeleri doğru duyduğu ve doğru tespit ettiği varsayılarak
incelemeye dahil edilmiştir.
2. Anadolu Ağızlarında Anorganik Ünsüz Türemeleri
M. Räsänen’in Materialien zur Lautgeschichte der Turkischen Sprachen adlı eserine,
1950 yılında bir eleştiri yazan Eren, Räsänen’in tunç maddesinin etimolojisi üzerine ileri
sürdüğü görüşünün gerçeği yansıtmadığını belirtmek adına getirdiği örneklerde, geniş bir
biçimde Anadolu ağızlarında meydana gelen ünsüz türemelerine yer vermiştir (Eren 246-
247)4. Başta Söz Derleme Dergisi olmak üzere çeşitli kaynakları tarayarak Türkçede ünsüz
türemeleri üzerine araştırma yapan Eckmann (1953), ise Türkçede çeşitli fizyolojik sebepler
ile meydana gelen türeme ünsüz /b/, /p/, /m/, /n/, /d/, /t/, /l/, /r/, /v/, /k/, /h/, ve /y/ ses
birimlerinin oldukça yaygın olduğunu belirtmiş, ayrıca mevcut türemelerin, boğumlanma
hareketleri sırasındaki senkronizmin bozulmasından kaynaklandığını ifade etmiştir
(Eckmann 313-320). Türkiye Türkçesi ölçünlü yazı dili ile ağızlarında ve çeşitli çağdaş Türk
lehçelerinde kelime sonu ünsüz türemesini ele alan Koç (2010), kelimelerin sonundaki bazı
ünsüzlerin bir ses türemesi olmayıp, tarihî Türk lehçelerindeki birtakım bağlaç, edat ve
eklerin kalıntısı olduğunu5, bazılarının ise alıntı kelimenin sonundaki uzun ünlünün
kısalması neticesinde ortaya çıktığını belirtmiştir. J. Eckmann biri /b/, /p/, /m/ diğeri /d/, /t/,
/n/ ses birimleri olmak üzere bir dizi makalede ünsüz türemelerini ele almıştır. Eckmann’ın
bu makalelerde /r/ ses birimi türemesine yer vermemesinden hareketle Buran (2011),
Anadolu ağızlarında konuyu incelemiştir. Buran (2011), bu incelemesinde Anadolu
ağızlarında /r/ ses birimi türemesinin genel bir nedene bağlanamayacağı fakat asıl sebebin
sesletimdeki senkronizasyon olduğu sonucuna varmıştır. Öztürk (2017), ünsüz türemesini
3 Türkçede kelime veya hece sonunda ancak -lp, -lç, -lk, -lt, -rp, -rç, -rk, -rs, -rt, -nç, -nk, -nt, -st, -şt
ünsüz demetçikleri bulunabilir.
4 Eren (1950), söz konusu incelemesinde tunç sözcüğünün Räsänen’in belirttiğinin aksine asli
olmadığını, sözcüğün asli biçiminin tuç olması gerektiğini ve /n/ ses biriminin türeme bir ses
olduğunu belirtmiştir. Ayrıca tarihi Türk lehçelerinde kelimenin tüç biçiminde tespit edilebildiğini
dile getirmiştir (246).
5 Koç (2010), şimdik zarfı ve gibik edatının sonunda bulunan /k/ ünsüz ses biriminin, ok/ök
kuvvetlendirme edatının bir kalıntısı olabileceğini; ilkin, yayan, gibin, bilen, artıkın vb. örneklerdeki
/n/ ünsüz ses biriminin ise aslında bir ses türemesi olmayıp, kelimenin {-n} vasıta hâli ekiyle
genişlemiş biçimleri olabileceğini belirtmiştir (60).
X. Uluslararası Dünya Dili Türkçe Sempozyumu Bildiri Kitabı
60
Türk dillerinde daha çok çaba gerektiren bir ses hadisesi olarak ele almış ve ön, iç ve son
seslerdeki ünsüz türemelerini örneklendirmiştir. Ayrıca son ses türemesinin alıntı
kelimelerde meydana geldiğine dikkati çekmiştir (Öztürk 2195). Ancak burada ünlü veya
ünsüz türemesi genel olarak daha çok çaba gerektiren bir ses hadisesi olarak görülmesine
rağmen, alıntı kelimelerde bir “uyarlama”; Türkçe kelimelerde ise bir “sesletimi
kolaylaştırma” meydana getirdiği için hatalı tasnif edilmiştir. Dolayısıyla söz konusu
türemeler dilde daha çok çaba gerektiren bir hadise değil, aksine daha az çaba eğiliminden
kaynaklanan olaylar olarak ele alınmalıdır.
2.1. /r/ Ses Birimi Türemesi
/r/ ses birimi, boğumlanma noktası bakımından diş etinde boğumlanan, ses yolu
bakımından akıcı, hava yolu bakımından ise ağız ünsüzü olan, tonsuz karşılığı bulunmayan
tonlu bir ünsüzdür. Ayrıca dil ucunun sert damağa dokunması ve dilin büzülmesi sonucu
havanın ağız yolundan kesik kesik verilmesi ile ortaya çıkan titrek bir sestir (Karaağaç 101).
Kolay telaffuz edilebilen bir ünsüz olmadığı için Türkçede /r/ ses birimi, türemeden çok
düşme eğilimi göstermektedir. Buran (2011), /r/ ses biriminin boğumlanması sırasında
meydana gelen titrekliğin oluşabilmesi için özel bir çaba gerektiğini belirtmiştir (2).
Türkçenin bütün lehçelerinde iç ve son seslerde kullanılabilen /r/ ses birimi, ön seste asli
olarak bulunmamaktadır. Dolayısıyla bu ünsüz ile başlayan kelimeler Türkçeye diğer
dillerden alınma kelimeler olarak değerlendirilir. Anadolu ağızlarında ilk, orta ve son
hecede /r/ ses birimi türemesinin çeşitli örnekleri vardır.
2.1.1. İlk Hecede /r/ Ses Birimi Türemesi
arçma: “erik ve kayısı kurusu”. (< Tü. açma). işbabĩyan ġurudidıḫ.yanė erigi arçmanın, erik͜
açmasının adi işbabĩyandi. (Van / VGHA, 352).
arşısı/arşılamış: “ağaç vb. aşısı/aşılamış”. (< Tü. aş-). bu fıstık, antep fıstı̄ arşısı. / bi tanesi
antepten getirmiş arşılamış dutturmuşumuş. (Karaman / KİAY, 337).
barş: “baş, kafa”. (< Tü. baş). allah kimseníŋ barşına vėrmesíŋ ġuPġuru ġurūyor. (Adana /
AOİA, 205).
çartıl: “çatal, yeme aleti”. (< Tü. çat-). (Elazığ / EYADI, 16)6.
çirvit: “çekirdek, pamuk çekirdeği, çiğit”. (< ET. çigit). (Elazığ / EYADI, 16).
dorşeng: “döşek”. (< ET. töşek). (Elazığ / EYADI, 16).
erşarp: “eşarp”. (< Fr. ećharpe). filankesin oğlu filankesin ġızının erşarbını geçirirse. (Muş
/ MMA, 155).
fers: “fes”. (< Ar. Fas). telli fers üsdüne dikeller altın. (Adana / AOİA, 367).
ġurtlaruz: “kutlarız”. ondan͜
sōna gēliniñ geldi ġurtlaruz böyle, sōya sōya gelini ġurtlaruz.
(Çankırı / ÇİYA, 417).
harşlama: “haşlama”. (< Tü. haş). şehirlerde satıyollar ya bóýle harşlama dėyin. (Adana /
AOİA, 259).
6 T., Gülensoy; A., Buran. (1994), Elâzığ Yöresi Ağızlarından Derlemeler I. Türk Dil Kurumu
Yayınları [572], Ankara, künyeli çalışmada yazarlar kelimelerin geçtiği metin ve satır numarasını
belirtmedikleri için incelemede alıntıladığımız örnekler bağlam içerisinde gösterilememiştir.
X. Uluslararası Dünya Dili Türkçe Sempozyumu Bildiri Kitabı
61
merşin: “meşin”. (< Frs. mı ̄şı ̄n). ācını geçdükden sōra bunun b͜i de şu merşinini çekicem
yüzüne. (Ordu / OİYA, 193).
ürfleyoz: “üflüyoruz”. (< Tü. üf). öte yanki birisi ordan şule ürpme edē. ürfleyoz.
(Kastamonu / KYA, 415).
2.1.2. Orta Hecede /r/ Ses Birimi Türemesi
baldırcañ/baldırcan: “patlıcan”. (< Ar. bādingān, bādincān). baldırcañ ġuruduruk̩ oñu
bişiririk̩ . (Kırıkkale / KİA, 239; Çorum / ÇİYA, 163).
bilerzik: “bilezik”. (ET. bilek+yüzük). mesela üç bilerzik̠ yaparsan, (Kırıkkale / KİA, 218).
gerirki: “geriki, gerideki”. o̍ ndan sōra gerirkı ̇̄ mak… nışancı̆ları̄ teftiş͜
etmedi. (Sakarya /
SİA, 119).
2.1.3. Son Hecede /r/ Ses Birimi Türemesi
çapurt: “çaput, paçavra”. (Frs. çagbūt). (Sivas / STİAT / 224).
dāmerd: “damat”. (< Frs. dāmād). ōda benim dāmerd vā. (Uşak / UİA, 236).
havruz: “havuz”. (< Ar. h̩ avż). havruz vārdı hal͜l aġanın evinde. (Edirne / EDİA, 223).
kağırD: “kağıt, oyun kağıdı, evrak”. (< Frs. kāġaz, kāġiz). bir boş kağırt çıhartdım
cebimden; (Erzurum / EİA, 32).
ka͜ ırt: “kağıt”. (< Frs. kāġaz, kāġiz). (Yozgat / YYA, 152)7.
namırs: “namus”. (Ar. nāmūs). (Malatya / GDİAT, 298).
sögürt: “söğüt”. ekdim noḫut bitti sögürT, yaprağı dut, gendi armut. (Elazığ / KBAYA,
179).
Derleme Sözlüğü, Erzurum İli Ağızları ve Anadolu Ağızlarından Derlemeler.
İlk Hecede /r/ Ses Birimi Türemesi
artlas: “atlas, bir tür kumaş”. (< Ar. atlas). (Yozgat / OAAD, 222).
ertmek: “etmek, ekmek”. (< ET. ötmek; etmek). (Kars / DİAT, 246).
firġan: “figân”. (< Frs. fiġān). (Kars, Terekeme / DİAT, 247).
garbırga: “kaburga”. (< Moğ. gabirġa). (Niğde / OAAD, 238).
marzak: “araba dingilinin baş tarafına geçirilen çivi”. (< ? mazak). (Bursa – Mudanya).
pürz: “ağaçlardan sızan zamk”. (< Rum. pisse). (Ordu – Saylan; Nevşehir – Avanos).
sırçan: “sıçan, fare”. (< ET. sıçġan). (Niğde / OAAD, 257).
sırzınt: “kavrulmuş parça et, kıyma, sızgıt”. (< Tü. sız- ). (Malatya).
7 Fatih Acer, Yerköy ve Yöresi Ağızları. Erciyes Üniversitesi Sosyal Bilimler Enstitüsü
[Yayınlanmamış Yüksek Lisans Tezi], 2003, Kayseri. künyeli çalışmada kelimenin hangi metinde ve
hangi sırada geçtiği belirtilmemiş yazar kelimeyi yalnızca sözlüğüne almayı tercih etmiştir. Bu
nedenle incelemede, kelimenin geçtiği bağlam örneklendirilememiştir.
X. Uluslararası Dünya Dili Türkçe Sempozyumu Bildiri Kitabı
62
sirs: “sis”8. (Malatya / GDİAT, 305).
torpuç: “bir yaşında doğuran koyun, inek vb. hayvanlar”. (< Tü. top+uç) kolları ve bacakları
kısa insan) (Denizli – Kızılcabölük, Çameli).
torpuk: “bir yaşında doğuran koyun, inek vb. hayvanlar”. (< Tü. top+uk). (Eskişehir).
Orta Hecede /r/ Ses Birimi Türemesi
akırtmaç: “deve yeni doğurduğu zaman alınan sütüne un katılarak yapılan yemek”. (< Tü.
akıt-). (Konya – Ereğli).
kayırtçı: “makas”. (< kağıtçı ?). (Konya – Buhara Göçmenleri).
Son Hecede /r/ Ses Birimi Türemesi
aykırt9: “alet, malzeme, çeşitli küçük sanat dallarında kullanılır araç, avadanlık”. (< ?).
(Samsun – Tekke).
balamırt: “dağlarda yetişen bir çalının tohumu; çam ve meşe ağacının meyvesi” (< Yun.
palamudi). (Afyon – Dinar; Isparta – Yalvaç, Keçiborlu; Muğla – Fethiye).
çapurt: “eski bez parçası”. (< Frs. çaġbūt). (Sivas – Divriği).
çigirt: “çiğit, çekirdek”. (< ET: çigit). (Erzurum / EİAI, 203).
göbert: “akarsu yataklarındaki derin, derince yerler”. ( < Tü. büğet: böğe-t /bük-et). (Adana
– Tuzla; Mersin – Tarsus).
havırt: “deve semeri, havut”. (Frs. hāvut). (Hatay – Antakya).
kağırt: “kağıt, iskambil”. (< Frs. kāġaz, kāġiz). (Erzurum).
simirç: “karış”. (< süyüm / süyem < Moğ. sögem). (Çorum).
söğürt: “söğüt ağacı”. (ET. sögüt). (Amasya – Suluca).
Mevcut örnekler ele alındığında Anadolu ağızlarında /r/ ses birimi türemesi görülen
tüm sözcükleri ortak bir nedene bağlamak zor görünmektedir. Ancak harşlama, gurtlaruz-,
damerd, bilerzik, kağırt, söğürt, arşı, barş, çartıl, merşin, erşarp, arçma vb. örneklerde,
türemeye neden olan itici etkinin ağız hareketlerindeki senkronizmi sağlamak olduğu
söylenebilir. Çevre şartı göz önünde bulundurulduğunda bu örneklerde türeyen ses birim, /t/,
/p/, /ş/, /ç/ gibi tonsuz ünsüzler ile /z/ gibi tonlu ve diş ünsüzüne bağlanmaktadır. Ayrıca bu
ünsüzlerden /z/ ses birimi dışında tümü diş ünsüzüdür. Örneğin harşlama sözcüğünde, /a/ ses
biriminden /ş/ ses birimine geçerken, ağız hareketleri ve boğumlanma noktaları arasında
önemli bir boşluk meydana gelmektedir. Sürekli, sızıcı ve gırtlak ünsüzü olan /h/ ses birimi
8 Sis kelimesi Ahmet Vefik Paşa’nın Lehçe-i Osmânı ̇̂ adlı sözlüğünden önceki kayıtlarda benek, çil
anlamlarında kullanılmaktadır. Eski Türkçe devrinde ise sis kelimesinin yerine bulıt, tuman
kelimelerinin kullanılmış olduğu görülmektedir. Buradan hareketle sözcüğün bir “anlam göçüşmesi”
ile coğrafi bir olayın adı olduğu söylenebilir (Şirin, 2017; 373-382).
9 Aygıt kelimesi dil devrimi döneminde Anadolu Ağızlarından derlenip kullanıma girmiş bir
kelimedir. Gülensoy kelimenin kökenini DLT’de geçen aðrı “buğday temizlemek için kullanılan araç”
sözcüğünden getirmekle birlikte, araştırmacılar arasında kelimenin kökenine dair bir görüş birliği
sağlanamamıştır.
X. Uluslararası Dünya Dili Türkçe Sempozyumu Bildiri Kitabı
63
ve ardından gelen geniş, /a/ ses birimi ile açılan ağız boşluğu ve dudaklar, sızıcı, diş-damak
ünsüzü /ş/ ses biriminin boğumlanabilmesi için kapanmaya doğru hareket etmek zorundadır.
Dilin diş eti ve damağa değerek bir kapantı oluşturması bu kelimelerde mevcut
senkronizasyonu bozmaktadır. Dil bu bölgeye doğru hareket ederken damaklara yaklaştığı
noktada titreşir ve /r/ sesini meydana getirir. Böylece iki ses arasındaki mesafe ve boşluk da
kapanmış olur. Buna ek olarak kağırt, çigirt, çirvit, söğürt, havruz, örneklerinde iki ünlü
arasında kalan yarı ünlü /v/, /ğ/ ses birimleri görece bir ünlü uzunluğu meydana
getirmektedir. Bu örneklerde türemeye, meydana gelen görece uzunluğu ortadan kaldırmak
ve ardından gelen diş seslerinin sesletimini kolaylaştırmak isteği neden olmuş olabilir. Fers,
ürfleyoz, sirs örneklerinde ise /f/ ve /s/ sürekli, sızıcı ses birimlerin oluşturduğu tekrar ile
birlikte meydana gelen bir nevi ses uyumsuzluğu (kakofoni) meydana gelmektedir. Mevcut
örneklerde meydana gelen /r/ türemesinde söz konusu ses uyumsuzluğunun (kakofoni)
ortadan kaldırma istediği rol oynamış olabilir. Yine kağırt, çigirt, söğürt, sirs, göbert, çapurt,
damerd, barş vb. örneklerde türemeyi şekillendirilen eğilim ise Türkçenin kelime sonu ünsüz
çiftlerinin analojik etkisi olmalıdır. Ayrıca ürfleyoz örneğinde kelimenin yansıma kökenli bir
sözcük olmasından dolayı örneği /r/ ses birimi türemeli kelime olarak değerlendirirken
ihtiyatlı olmak gerekmektedir. Bunun yanında Anadolu ağızlarında dikkatle
incelenmediğinde /r/ ses birimi türemesi gibi görünen ancak aslında birer türeme olmayıp
çeşitli ses hadiselerinin meydana geldiği kelimeler de bulunmaktadır. Bu kelimelerden biri
Dı ̇̂vânu Lugâti’t-Türk’de de kurşag olarak geçen kelimedir. Kaşgarlı Mahmut kelimenin
anlamını “kuşakla kuşanma; yünden dokunan tura (halat gibi örülmüş ip çilesi); kuşak olarak
vermektedir (Akkoyunlu ve Ercilasun 749). Bu kelime Türkiye Türkçesindeki kuşak ile
karşılaştırıldığında /r/ ses birimi türemesi meydana gelmiş bir sözcük olarak
değerlendirilebilir ancak kelimenin arkaik biçimi kurşak şeklindedir. Murç kelimesi ise
Türkçeye Ermeniceden alınma bir kelimedir (Eren 297). Anadolu ağızlarında kelimenin muç
biçiminde kullanımı da karşımıza çıkmaktadır. Dolayısıyla kelimede /r/ ses birimi
türemesinden ziyade /r/ ses birimi düşmesi söz konusudur. Anadolu ağızlarında /r/ ses birimi
türemesi ile karıştırılabilecek bir diğer kelime ise Türkçeye Fransızca démocrate
kelimesinden alınmış olan demokrat sözcüğüdür. Sözcüğün Anadolu ağızlarında karşımıza
çıkan demürgrat (demir+kır at) biçimi ise bir /r/ türemesi örneği göstermeyip halk etimoloji
ile oluşturulmuş bir birleşik kelimedir.
Anadolu ağızlarında /r/ ses birimi türemesinin görüldüğü yerler aşağıdaki haritada
mavi kutucuklar ile gösterilmiştir. Belirtilen iller incelendiğinde ise /r/ ses birimi türemesinin
Batı grubu ağızlarının I. alt grubunda yer alan Bursa, Denizli, Muğla, Uşak, Afyon, Eskişehir
illeri, II. alt grubunda yer alan Sakarya ili, III. alt grubunda yer alan Kastamonu ili, IV. alt
grubunda yer alan Çankırı, Yozgat, Çorum illeri, V. alt grubunda yer alan Samsun, Ordu
illeri, VI. alt grubunda yer alan Sivas, Amasya, Malatya illeri, VII. alt grubunda yer alan
Karaman, Konya, Hatay illeri, VIII. alt grubunda yer alan Niğde, Nevşehir, Kırıkkale illeri
ile IX. alt grupta yer alan Mersin ilinde meydana geldiği tespit edilmiştir. Ayrıca Doğu
grubu ağızlarından ise I. alt grubunda yer alan Muş, Van illeri, II. grubunda yer alan
Erzurum, Kars (Terekeme) illeri ve IV. grubunda yer alan Elâzığ ilinde /r/ ses birimi
türemesinin meydana geldiği söylenebilir.
X. Uluslararası Dünya Dili Türkçe Sempozyumu Bildiri Kitabı
64
2.2. /t/ Ses Birimi Türemesi
/t/ ses birimi, boğumlanma noktası bakımından diş etinde boğumlanan, ses yolu
bakımından patlayıcı, hava yolu bakımından ise ağız ünsüzü, tonlu karşılığı /d/ olan tonsuz
bir ünsüzdür. Tüm patlamalı ünsüzler gibi /t/ ses birimi de hava akışının kısa bir zaman
içerisinde kapanması ve aniden açılması sonucu oluşur. Anadolu ağızlarında ilk, orta ve son
hecede /t/ ses birimi türemesinin çeşitli örnekleri vardır.
2.2.1. İlk Hecede /t/ Ses Birimi Türemesi
ontlar: “onlar”. şüKür ontlar da dėdi, çı́ġ
güzel tėmiz çı́k̩ dı dėdiler. (Kahramanmaraş /
KMYA, 230).
2.2.2. Orta Hecede /t/ Ses Birimi Türemesi
hortata: “horata, gürültü”. (< Rum. horató, horatá). (Elazığ / GDİAT, 290).
ıstırġan: “ısırgan otu”. (< Tü. ısır-gan). ıstırġan otū. (Karaman / KİAY; 321).
ıstırır: “ısırır”. (< Tü. ısır-gan). belki ȫle ıstırır deilisē bi sey e̩ tmezler. (Karaman / KİAY;
298).
Derleme Sözlüğü, Erzurum İli Ağızları ve Anadolu Ağızlarından Derlemeler.
Orta Hecede /t/ Ses Birimi Türemesi
bartlak: “Çocuğun önünü kirletmemesi için takılan önlük; çocuğun düşmemesi için beşiğe
veya salıncağa bağlanan enli kuşak; sütyen”. (< Tü. bağır+lak) (Antalya – Elmalı;
Konya – Ermenek; Mersin – Tarsus; Denizli - Acıpayam).
Son Hecede /t/ Ses Birimi Türemesi
X. Uluslararası Dünya Dili Türkçe Sempozyumu Bildiri Kitabı
65
avgant: “Üstü kapalı veya açık su yolu, ark, bahçe duvarlarında açılan su deliği”. (< Frs.
āvgūn). (Samsun – Teke; Konya; Antalya – Manavgat, Alanya, Akseki).
azmant: “iyice kaşarlanmış, ihtiyar, iriyarı, azman”. (< Tü. az-). (Muğla – Fethiye).
çikment: “hamam havlusunun konduğu bohça, çekmen”. (< Tü. çek-men). (Diyarbakır).
çingirt: “tomruğun öküzler tarafından çekilmesi için tomruğa çakılan demir çivi”. (< Frs.
çangāl ?) (Ordu – Aybastı).
çulbant: “burçak, yabani bezelye”. (< Ar. culbān). (İstanbul – Bakırköy; Elazığ – Keban,
Ağın).
hasant: “asan, kolay”. (< Frs. asan). (Kars, Terekeme / DİAT, 256).
sapant: “bir tür silah, sapan”. (< Tü. sap-(g)an). (Kars).
sayvant: “ağıl, mandıra,üstü kapalı yanları açık yer, gölgelik”. (< Frs. saye+ban). (Afyon –
Dinar; Isparta - Eğridir; Denizli – Çivril, Acıpayam, Çal; Adana – Osmaniye;
Antalya – Alanya; Kırıkkale; Burdur - Tefenni; Çanakkale - Biga; Eskişehir;
Bursa - İnegöl; Balıkesir – Susurluk; Edirne – Uzunköprü; Kırklareli; Mersin –
Anamur; Yozgat - Akdağmadeni).
sustuŋ: “susun”. sustuŋ yalan sȫlemeŋ didim. (< Tü. sus-) (Balıkesir / BİA, 532).
şıpırt: “şıp sözcüğünden türeme yansıma bir sözcük”. şıpırt işimi ġórürüm gelü gėderim.
(Tü. şıp). (Ordu / AA, 81).
tomburt: “beş altı taneli üzüm salkımı”. (Bursa - İnegöl).
zand: “zan, sanı”. (< Ar. zann). (Kırşehir / OAAD, 263).
zıvart: “tabaklıkta derinin bir kez elden geçmesi işi, zıvat”. (< ?). (Isparta).
Mevcut örnekler ele alındığında Anadolu ağızlarında görülen /t/ ses birimi
türemesini, orta ve son hecede meydana gelen türemeler olarak ikiye ayırmak yerinde
olacaktır. İlk hecede /t/ türemesi görülen ontlar sözcüğüne ihtiyat ile yaklaşmakta yarar
vardır. Çünkü ilk hecede meydana gelen /t/ türemesinin Anadolu ağızlarında başka hiçbir
örneğine rastlanmamıştır. Araştırmacının sözcüğü doğru duyup tespit ettiği varsayılırsa
mevcut türemeye neden olan etkinin sözcük içerisindeki diğer seslerin boğumlanma etkisi
olduğu düşünülebilir. Bu sözcükte ilk hecede yuvarlak /o/ ses biriminin ardından sürekli,
akıcı ve diş ünsüzü olan /n/ birimi eklenmektedir. Dolayısıyla /o/ ses birimini çıkartmak için
arkaya alınan dil /n/ ses birimi ile dişlere doğru hareket etmektedir. İlk heceye eklene /l/ ses
birimi ise dili tekrar geriye ön damağa çekilmeye zorlamaktadır. Bu çekilme esnasında dil
önde yani dişlerde iken diğer bir diş sesi olan /t/ ses birimini çıkartmaktadır. Türkçedeki
mevcut diş sesleri (/z/, /d/, /s/) içerisinde /t/ ses birimi süreksiz, tonsuz, patlayıcı olması
nedeni ile türemeye daha uygundur. Bu türemede Türkçenin kelime sonunda, bir tür hece
sonu da sayılabilir, tonlu ünsüzlerden kaçınma eğilimi de rol oynamış olabilir. Orta hece ve
son hecede /t/ ses birimi türemesinde dikkati çeken en önemli nokta bu ses birimin genelde
/n/ ve /r/, özelde ise /s/ ses birimlerinin ardından türediğidir. Bu konuda Eckmann (1988),
Anadolu ağızlarında orta hecede ve son hecede /D/ ses birimi türemesini şöyle açıklamıştır:
Dilin ucu r’yi boğumlamak için diş yuvalarına yaklaşır, fakat hemen titremeğe
başlamaz. Bu gecikme neticesinde meydana gelen hafif kapantı kuvvetlenerek d veya t’nin
türemesine sebep olur. nr>ndr ve ñr>ñdr hadisesi de buna benzemektedir. n veya ñ’nin
X. Uluslararası Dünya Dili Türkçe Sempozyumu Bildiri Kitabı
66
boğumlanması sırasında husule gelen kapantı açılmadan önce damak perdesi kalkar; bu
arada n, ñ ile müteakip ses arasına bir diş kapantılısı (d) sokulur. Diğer seslerden r, s, l ile
g, k, ç, m arasında türeyen diş kapantılısının meydana gelişini ise şu şekilde düşünebiliriz: r,
s veya l’den g, k, ç, m’ye geçebilmek için r, s’deki aralığın ve l’deki yan aralığın kapanması
şarttır. Kapanma hareketi g, k, ç, m’nin boğumlanmasından önce vuku bulursa, bu, önceki
seslere uygun bir kapantılının (d, t) türemesine yol açar. Kelime sonunda t türemesinin
sebebini kelime sonundaki n, p, s’nin fazla kuvvetle telaffuzunda aramak gerekir (11-23).
Bu örneklerde Türkçenin kelime sonunda bulunabilen ünsüz çiftlerinin dil psikolojisi
etkisi altında, benzeşerek söz konusu türemeye neden olduğu da düşünülebilir. Anadolu
ağızlarında tespit edilen çıngırdaḫ sözcüğünde ise /D/ ses birimi türemesinden ziyade
sözcüğün {-dAk} eki ile türetiminden söz edilebilir. Buna ek olarak sustuŋ örneğinde /t/ ses
birimi türemesinden bahsetmeden önce bu ses birimin fiilden fiil yapma (ettirgenlik) eki {-t-
} olabilme olasılığı göz önünde bulundurmalıdır.
Anadolu ağızlarında /t/ ses birimi türemesinin görüldüğü yerler aşağıdaki haritada
yeşil kutucuklar ile gösterilmiştir. Belirtilen iller incelendiğinde ise /t/ ses birimi türemesinin
Batı grubu ağızlarının I. alt grubunda yer alan Bursa, Çanakkale, Balıkesir, Denizli, Burdur,
Antalya, Isparta, Muğla, Afyon, Eskişehir illeri, IV. alt grubunda yer alan Yozgat ili, V. alt
grubunda yer alan Samsun, Ordu illeri, VII. alt grubunda yer alan Karaman, Konya, Hatay,
Adana, Kahramanmaraş illeri, VIII. alt grubunda yer alan Kırıkkale, Kırşehir, Yozgat illeri
ile IX. alt grupta yer alan Mersin ilinde meydana geldiği tespit edilmiştir. Ayrıca Doğu
grubu ağızlarından ise I. alt grubunda yer alan Diyarbakır ili, II. grubunda yer alan Kars ili
ve IV. grubunda yer alan Elâzığ ilinde /t/ ses birimi türemesinin meydana geldiği
söylenebilir.
2.3. /m/ Ses Birimi Türemesi
/m/ ses birimi, boğumlanma noktası bakımından dudakta boğumlanan, ses yolu
bakımından akıcı, hava yolu bakımından ise geniz ünsüzü olan, tonsuz karşılığı bulunmayan
tonlu bir ünsüzdür. Bu ünsüz /b/ ve /p/ ses birimleri gibi alt dudağın üst dudağa
dokundurulması sonucu elde edilir. Ünsüzün sesletiminde dudakların kapalı olması nedeni
X. Uluslararası Dünya Dili Türkçe Sempozyumu Bildiri Kitabı
67
ile hava akışı arka damak alçaltılarak burundan çıkarılmaktadır. Anadolu ağızlarında ilk, orta
ve son hecede /m/ ses birimi türemesinin çeşitli örnekleri vardır.
2.3.1. İlk Hecede /m/ Ses Birimi Türemesi
çemkirge: “çekirge”. (Tü. < çekür-ge). orak̩ tālesinde u çemkirgelē atlar yemēn içine.
(Edirne / EDİA, 207).
hambu: “aha bu”. he işte hambu Fırad’a gėtdi. (Erzincan / ERYA, 245).
2.3.2. Orta Hecede /m/ Ses Birimi Türemesi
dülümbet: “tülbent”. (< Frs. dulband). üzerine dülümbeti örtēsin. (Bilecik / BİAİ, 770).
Derleme Sözlüğü, Erzurum İli Ağızları ve Anadolu Ağızlarından Derlemeler.
İlk Hecede /m/ Ses Birimi Türemesi
gömbelek: “sarı renkli büyük bir çeşit kelebek; göbelek” (Ankara).
gömbet: “dere kenarlarındaki su birikintisi; göbet” (< Tü. böğe-t; bük-et). (Burdur; Muğla);
“dere içindeki çukurlar” (Mersin); “akarsuların kimi yerlerde oluşturduğu
gölcükler” (Muğla Fethiye).
tambora: “bir çeşit sandalye; tabure” (< Fr. tabouret). (İstanbul).
zımpır: “iri iriyarı” (Tü. zıp+ır). (Afyon - Emirdağ; Eskişehir - Seyitgazi).
Orta Hecede /m/ Ses Birimi Türemesi
çilimpi: “çalıçırpı”. (< Tü. çırp-ı(g)). (Ankara – Haymana; Mersin).
Mevcut örnekler ele alındığında /m/ ses birimi türemesinin genelde ünlü ile /b/ ve /p/
ses birimleri arasında türediği tespit edilmiştir. Çemkirge sözcüğünde meydana gelen /m/ ses
birimi türemesini ağız hareketlerindeki senkronizmi sağlamak veya Türkçenin ünsüz çiftleri
ile benzeşmek gibi nedenler ile açıklamak zordur. Bu örnekte türemeye neden olabilecek
muhtemel neden heceyi kapatma isteği veya analoji yoluyla başka bir kelimeye (çemkir-)
benzetme olgusu olabilir. /m/ ses birimi türemesinin gerçekleştiği diğer örneklere
bakıldığında ise türemenin nedenini şöyle açıklamak mümkündür: Dudak ünsüzü olan /b/ ve
/p/ ses birimlerinin boğumlanması tamamlanmadan önce yumuşak damak inerek ağız yolunu
kapamaktadır. Bu kapantı akciğerlerden gelen havanın yeni bir çıkak yolu arayarak
burundan geçmesini zorunlu kılmaktadır. Bu zorunluluk dudak-burun sesi /m/’nin ortaya
çıkmasına neden olmaktadır. Anadolu ağızlarında /m/ ses birimi türemesinin görüldüğü
yerler aşağıdaki haritada sarı kutucuklar ile gösterilmiştir. Belirtilen iller incelendiğinde ise
/m/ ses birimi türemesinin Batı grubu ağızlarının I. alt grubunda yer alan Muğla, Burdur,
Bilecik, Afyon, Eskişehir, Isparta illeri, VIII. alt grubunda yer alan Ankara ili ile IX. alt
grupta yer alan Mersin ilinde meydana geldiği tespit edilmiştir. Ayrıca Doğu grubu
ağızlarından ise II. alt grubunda yer alan Erzincan ilinde /m/ ses birimi türemesinin meydana
geldiği söylenebilir.
X. Uluslararası Dünya Dili Türkçe Sempozyumu Bildiri Kitabı
68
2.4. /b/ Ses Birimi Türemesi
/b/ ses birimi, boğumlanma noktası bakımından dudakta boğumlanan, ses yolu
bakımından patlayıcı, hava yolu bakımından ise ağız ünsüzü olan, tonsuz karşılığı /p/ olan
tonlu bir ünsüzdür. /m/ ve /p/ ses birimleri gibi alt dudağın üst dudağa dokundurulmasıyla
elde edilmektedir. Ünsüzün sesletiminde dudakların kapalı olması nedeni ile hava akışı arka
damak alçaltılarak burundan çıkarılmaktadır. Anadolu ağızlarında ilk, orta ve son hecede /b/
ses birimi türemesinin çeşitli örnekleri vardır.
2.4.1. İlk Hecede /b/ Ses Birimi Türemesi
cebboy: “depo”. (< Fr. dépôt). cebboy, yağ gibi şeyleriŋ, ayaġġablarıŋ bulundū yir.
(Karaman / KİAY, 435).
depboy: “depo”. (< Fr. dépôt). ott̩uz ikinci alėyin depboyını soymışlar. (Erzincan / ERYA,
261).
2.4.2. Orta Hecede /b/ Ses Birimi Türemesi
bambiyǐ: “bamya” (<Ar. bāmiya ). böğrülcü ėkāriz, bambiyǐ͜ atarız͜
içinā. (Aydın / AYA,
597).
kirembit: “kiremitleri”. (< Yun. keramı ́di). hȫlü kirembitlere̩ a’Tarıyō. (Manisa / SYA,
409).
2.4.3. Son Hecede /b/ Ses Birimi Türemesi
balambırt: “palamut”. ( < Yun. palamudi). o 'balambırt dalında, (Manisa / SYA, 491).
X. Uluslararası Dünya Dili Türkçe Sempozyumu Bildiri Kitabı
69
ġumbar: “kumar”. (<Ar. ḳimār). 'ġumbar bilmez rak̩ ı bilmez dış bilmez… (Manisa / SYA,
676).
ġumbarcĭ “kumarcı”. (< Ar. ḳimār). I-A1/4-242
irembil: “remil, fal”. (< Ar. reml). çıḫdıK̩ dan ke ̄ ri irembil aTdırrımış. (Adana / AOİA, 305).
pambuḫ: “pamuk” (< ET. bambuk). ėy bişey yiyebüliyse ağzına pambuḫnan, yiyebüliyse
bişey verüller. (Erzincan / ERYA, 391).
peştembel: “peştamal”. (< Frs. puştmal). peştembel gerdirdirmèyō hökümet. (Manisa /
SYA, 538).
Derleme Sözlüğü, Erzurum İli Ağızları ve Anadolu Ağızlarından Derlemeler.
Orta Hecede /b/ Ses Birimi Türemesi
domburcuk: “tomurcuk” (< Tü. *to-m-ur+cuk). (Muğla).
ıhlambur: “ıhlamur” (< Rum. flamūri). (Ordu - Aybastı).
kambalak avı: “karlı havada yapılan keklik avı”. (< ? kamalak) (Elazığ).
Son Hecede /b/ Ses Birimi Türemesi
alambaç: “yüksek alev, çalı veya ot ateşi” (< Tü. alar-maç ?). (Niğde - Bor; Konya - Ereğli)
alampa/alımpa: “el ile tutulup atılabilecek büyüklükteki taş parçası”. (< Tü. al-)
(Afyonkarahisar – Sandıklı; Konya – Karahöyük; Muğla; Yatağan, Milas).
amba: “ama, fakat”. (< Ar. ammā). (Kars, Terekeme / DİAT, 232).
balambıt: “palamut” (< Yun. palamudi). (Mersin).
basambak: “merdiven, el merdiveni, merdiven basamağı, iskele”. (< Tü. bas- ). (Gaziantep)
bazlamba: “bazlama” (< Tü. baz). (Isparta; İzmir; Antalya).
cızlampa: “yağda veya saçta pişirilen sulu hamurdan yapılmış yağlı veya yağsız ekmek.” (<
Tü. cız). (Muğla – Milas, Bodrum).
çaylambuk: “ayrık otu” (Gümüşhane - Kelkit).
ırambas: “harmanda sap yığını” (< Yun. rimos10). (Afyon; Isparta).
karambuk: “içi boş, çürük, gelişmemiş fındık” (< Tü. kara). (Trabzon - Sürmene).
kızambuk: “bir ağaç türü” (< Tü. kız- ). (Erzurum).
kürempe: “bir çeşit ağaçtan yapılma sürgü” (< Tü.küre- )(Sivas - Gemerek).
nallımba: “küçük kunduracı çekici, nallama” (< Ar. na’l). (Denizli).
omba: “aşık oyununda aşığın dik durması”. (< ET. um+a) (Gümüşhane; Bayburt).
öğrümbeç: “bir yerden bir yere uzatılmış ağaç sırık” (Malatya).
peştimbal: “peştamal” (Frs. pustmāl). (Erzurum).
10 Yunanca rimos sözcüğü araba oku anlamındadır. Sözcüğün burada doğadan doğaya anlam
aktarmasına uğradığı söylenebilir.
X. Uluslararası Dünya Dili Türkçe Sempozyumu Bildiri Kitabı
70
telembe: “tuzlanmış ekşi nar, erik, çağla ve koruk gibi şeyleri ağzı kapalı bir kap içerisinde
sallayıp sulandırarak yapılan bir çeşit yiyecek, çerez”. (< Tü. ter+le-me) (Denizli).
zerzembi: “bodrum, mahzen”. (< Frs. zı ̇̂ r-i zemı ̇̂ n)” (Kayseri).
zırzımbık: “iri taneli yağan dolu”. (zırzamık) (Çorum).
Mevcut örnekler ele alındığında Anadolu ağızlarında görülen /b/ ses birimi
türemesini şöyle izah etmek mümkündür. Türeme /b/ ses birimi, her durumda ünlü ile tonlu,
akıcı ve çift dudak ünsüzü /m/ ses birimi arasında meydana gelmektedir. Eckmann (1988),
bu durumun nedenini /m/ ses biriminin telaffuz edilirken meydana getirdiği dudak
kapantısının gecikme ile açılması olarak tespit etmiştir. Mevcut örnekler Eckmann’ın bu
tespitini doğrular niteliktedir. Ayrıca pek çok örnekte /m/ ses biriminin heceyi kapatmak için
önce ikizleştiği (gemination) ardından aykırılaşarak (disimilasyon) en yakın müteradifi olan
/b/ ses birimine dönüştüğü de düşünülebilir11. Amba örneği aykırılaşma (disimilasyon)
eğilimini doğrular niteliktedir. Anadolu ağızlarında tespit edilen dolambaş, dönembeş,
bulambaç sözcüklerinde ise dikkatle bakılmadığında /b/ ses türemesinin ortaya çıktığı
düşünülebilir. Ancak bu örneklerde eylem tabanı üzerine gelmiş dönüşlülük eki {-n}’nin
benzeşerek /m/ olması ve üzerine gelen {-bAç} ekinden söz edilmelidir. Bir diğer kelime ise
pambuḫ sözcüğüdür. Türkiye Türkçesindeki pamuk kelimesi ile karşılaştırıldığında,
kelimede /b/ ses birimi türemesinin meydana gelmiş olduğu düşünülebilir. Ancak kelimenin
arkaik şeklinin bambuk olması burada sözcüğün arkaik biçimin korunduğuna işaret
etmektedir. Anadolu ağızlarında görülen /b/ ses birimi türemesinin görüldüğü yerler
aşağıdaki haritada kırmızı kutucuklar ile gösterilmiştir.
11 Türkçede alıntı kelimelerde aykırılaşma (disimilasyon) örneklerine, muşamba < Ar. muşamma;
kimyon < Ar. kemmûn; tandır < Ar. tennûr gibi sözcüklerinde de rastlanmaktadır.
X. Uluslararası Dünya Dili Türkçe Sempozyumu Bildiri Kitabı
71
2.5. Anadolu Ağızlarında /n/ Ses Birimi Türemesi
/n/ ses birimi, boğumlanma noktası bakımından diş etinde boğumlanan, ses yolu
bakımından akıcı, hava yolu bakımından ise geniz ünsüzü olan, tonsuz karşılığı bulunmayan
tonlu bir ünsüzdür. Bu ünsüz /t/, /d/ ve /l/ ses birimleri gibi dil ucunun üst dişlere
dokundurulması sonucu ortaya çıkmaktadır. Ayrıca bu ünsüz /t/, /d/ ve /l/ ses birimlerinden
geniz sesi olması sonucu ayrılmaktadır. /n/ ses birimi arka damak alçaltılarak hava akımının
burundan çıkarılması sonucu meydana gelmektedir. Anadolu ağızlarında ilk, orta ve son
hecede /n/ ses birimi türemesinin çeşitli örnekleri vardır.
2.5.1. İlk Hecede /n/ Ses Birimi Türemesi
ınsıcanda: “ısıcağında”. (< ET. isig). evün ınsıcanda tavana ġoruz. (Ordu / OİYA, 185).
intiraz: “itiraz”. (< Ar. i’tiraz). bu çálişmada intirazım da yok ḉavuşlarima karşi. (Rize /
RİA, 245).
kantır: “katır”. (Elazığ / EYADI, 16).
mencilı ̇̆ s: “meclis, küçük topluluk”. (< Ar. meclis). düğün mencilǐsi dağıli gälǐn͜
indikden
sōna. (Aydın / AYA, 588: ).
mencilis: “meclis”. (< Ar. meclis). bütün milleti çārız, orda menciliš͜
ederiz, (Antalya /
EYA, 104), (Adana / AOİA, 76).
tanziye: “taziye”. (< Arp. ta’ziye). tanziye edeller, ġuran okullar. (Kırıkkale / KİA, 209).
yonsul: “yosun”. (< İtl. yosun). ordunun dereleri ġara yonsul bālıyor, ġalk̩ gidelim sevdiyim
annem evde ālıyor. (Ordu / OİYA, 252).
yünsük: “yüzük”. (< Tü. yüz+ük). ġayınnam yünsük, küpe dakıvādı. (Bilecik / BİAİ, 720).
2.5.2. Orta Hecede /n/ Ses Birimi Türemesi
bilenzik: “bilezik”. (< Tü. bilek+yüzük). davarıŋ varısa davar, yoğusa altın bilenzik̠ veyahuT
da altın Taḫarık̩ . (Kırıkkale / KİA, 236), (Nevşehir / NYA, 204), (Adana / AOİA,
312).
palyança: “palyaço”. (< İtl. pagliaccio). (Kıbrıs / KTADİ, 72).
pıransı: “pırasa”. (Rum. práson). pıransı gereviz‿ėkiyōduḳ. (Aydın / AYA, 458).
2.5.3. Son Hecede /n/ Ses Birimi Türemesi
alınç: “alıç”. (< ET. aluç < Frs. ālūça). (Kıbrıs / KTADİ, 72).
ardunç: “ardıç ağacı”. kar̄akuşim kar̄akuş, ĝezár̄um aṙ̄ dunć ar̄dunć… (Rize / RİA, 289).
çeşint: “çeşit”. (< Frs. çeşiden). o yemeklēn her bi pomak̩ ’dan çeşint. (Edirne / EDİA, 208).
gılınç: “kılıç”.(< Tü. kıl-). (Kıbrıs / KTADİ, 72).
güvenç: “güveç”. (< ET. güdeç). elinde iki tane güvenç dėsdiler elinde geliye. (Ordu /
OİYA, 252).
X. Uluslararası Dünya Dili Türkçe Sempozyumu Bildiri Kitabı
72
havunç: “havuç”. (< Frs. hevı ̄c). (Kıbrıs / KTADİ, 72)12
Derleme Sözlüğü, Erzurum İli Ağızları ve Anadolu Ağızlarından Derlemeler.
İlk Hecede /n/ Ses Birimi Türemesi
tonbaç: “kulpsuz, küçük su testisi”. (< topaç ?) (İzmir – Ödemiş).
tonç: “iki tarla arasındaki sınır”. (< toç) (Isparta - İlama, Eğridir; Bolu - Kuzköy, Gerede;
Kastamonu; Ankara - Çanıllı, Dastarlı, Ayaş, Hisarlı, Polatlı, Kavacık, Nallıhan;
Kayseri – Zencidere; Konya – Beyşehir).
Orta Hecede /n/ Ses Birimi Türemesi
hamençük: “bezden yapılan bebek”. (< Erm. ḫamaçik) (Erzincan).
paltancık: “değirmen taşının dönmesini sağlayan demir mil”. (< ET. baltu). (Çorum -
Sungurlu, İskilip; Samsun - Çarşamba).
Son Hecede /n/ Ses Birimi Türemesi
badınç/badinç: “fasulye, bakla, mercimek gibi taze sebzelerin yeşil kısmı, tohum yatağı;
fasulye”. (< Erm. badic). (Elâzığ – Ağın; Erzincan).
bövent: “su birikintisi, böget, bövet”. (Tekirdağ).
cılınt/cilint: “cirit”. (< Ar. carı ̄d). (Malatya; Van – Erciş).
dement: “demet, deste”. (< Yun. d̠emáti). (Bolu; Düzce).
geşenk: “yakışıklı, hoş, geşek”. (Kars, Terekeme / DİAT, 250).
kalunç: “orak, küçük orak”. (< Ar. k̩ ālūş). (Tokat).
kavunt: “kavrulduktan sonra öğütülen tahıl unu” (< ET. kaġut). (Sivas – Divriği).
pilinç: “piliç”. (< Yun. pulı ́tsa). (Kırşehir).
puhunt: “armut kurusuyla buğdayı kavurup öğüterek yapılan yiyecek, puhut”. (Samsun –
Havza).
pulunç: “bir hayası burulmuş öküz”. (< puluç) (Ankara – Haymana).
siyenç: “tarla ve bağ çevresine çekilen çalı vb. bahçe ve bağ çevresine dikilen söğüt, kavak
gibi meyvesiz ağaçlar” (< Ar. siyāc). (Urfa).
Mevcut örnekler ele alındığında /n/ ses birimi türemesinin genelde ünlü ile /c/, /ç/,
/t/, /z/, /s/ ses birimleri arasında türediği tespit edilmiştir. Bu seslerin ortak özelliği ise her
birinin birer diş veya diş-damak sesi olmasıdır. Çevre şartı göz önünde bulundurulursa söz
konusu örneklerin tümünde türeyen ünsüzden önceki hecede /l/, /r/, /m/, /d/, /v/, /g/ gibi tonlu
ünsüzlerin yer aldığı görülür. Mevcut örneklerde bu tonlu ünsüzler ile ardından gelen
ünlünün birleşmesi sonucu açılan ağız yolu /c/, /ç/, /t/, /z/, /s/ gibi diş ünsüzlerinin
çıkartılabilmesi için kapatılmaya itilmektedir. Bu noktada dilin ön damağa teması ile ağız
12 Kıbrıs Türk Ağızlarında Dil İlişkileri İzleri adlı çalışmada asıl gaye Kıbrıs Türk ağzı ile ilgili
malzeme derlemek ve bu malzemeyi ortaya koymak değil, derlenen malzeme üzerinden bölgedeki
diğer dillerle olan yapısal ilişkileri tespit etmektir. Bu nedenle incelemede derlenen malzeme bağlam
içerisinde değerlendirilmemiş sadece kelime örneklerine yer verilmiştir.
X. Uluslararası Dünya Dili Türkçe Sempozyumu Bildiri Kitabı
73
yolundan geçemeyen hava akışı buruna itilmekte ve geniz sesi olan /n/ ses birimi meydana
gelmektedir. Siyenç, pulunç, puhunt, pilinç,, kavunt, kalunç, dement, çeşint, ardunç, alınç
gibi örneklerde ise meydana gelen ünsüz demetçiği Türkçenin sonda bulunabilen ünsüz
demetçikleri ile örtüşmektedir. Anadolu ağızlarında ihtiyatla incelenmediğinde /n/ ses birimi
türemesi gibi görünen tüfenk ve öndül sözcüklerine daha dikkatle bakıldığında bu sözcükler
için şu sonuçlara varılabilir: Türkiye Türkçesi yazı dilinde tüfek biçiminde olan bu sözcük
Eski Türkçe devrinde tübek biçimindedir. Sözcük Farsçaya tüfeng biçiminde geçmiş ve daha
sonra Farsçadan tekrar alınmıştır. Öndül sözcüğü Türkiye Türkçesi yazı dilinde ödül
biçimiyle kullanılan kelimedir. Dil Devriminden önceki metinlerde sözcüğün her zaman
ögdül veya öŋdül biçimleri görülmektedir. Dolayısıyla Anadolu ağızlarındaki öndül biçimi
sözcüğün arkaik biçimini yansıtmaktadır.
Anadolu ağızlarında /n/ ses birimi türemesinin görüldüğü yerler aşağıdaki haritada
mor kutucuklar ile gösterilmiştir. Belirtilen iller incelendiğinde ise /n/ ses birimi türemesinin
Batı grubu ağızlarının I. alt grubunda yer alan İzmir, Aydın, Antalya, Bilecik, Isparta illeri,
III. alt grubunda yer alan Bolu, Düzce illeri, V. alt grubunda yer alan Ordu, Samsun illeri,
VI. alt grubunda yer alan, Tokat, Sivas, Malatya illeri, VII. alt grubunda yer alan Konya,
Adana illeri VIII. alt grubunda yer alan Ankara, Kırıkkale, Nevşehir, Kırşehir, Kayseri
illerinde meydana geldiği tespit edilmiştir. Ayrıca Doğu grubu ağızlarından ise I. alt
grubunda yer alan Bingöl, Van illeri II. alt grubunda yer alan Erzurum, Erzincan illeri ile IV.
alt grubunda yer alan Elâzığ ve Tunceli illerinde Kuzeydoğu grubu ağızlarında ise I. alt
grubunda Rize ili ile III. alt grubunda yer alan Artvin ilinde /n/ ses birimi türemesinin
meydana geldiği söylenebilir.
Değerlendirme ve Sonuç
Bu çalışmada, Anadolu ağızları üzerine yapılmış çalışmalardan tarama yoluyla elde
edilmiş ünsüz türemesi meydana gelen birtakım kelimelere yer verilmiştir. Söz konusu
kelimelere bakıldığında bu kelimelerin pek azının Türkçe kökenli, pek çoğunun ise Türkçeye
diğer dillerden alınma kelimeler olduğu görülür. Bu durum bize söz konusu kelimelerin
Anadolu ağızlarında, en az çaba eğiliminin itici etkisiyle “uyarlamaya” uğradıklarını
X. Uluslararası Dünya Dili Türkçe Sempozyumu Bildiri Kitabı
74
göstermektedir. Ünsüz türemelerinin büyük bir bölümünün, boğumlanma hareketleri
sırasındaki senkronizmin bozulmasından kaynaklandığı bilinmektedir. Ancak bütün ünsüz
türemelerini anorganik türeme olarak değerlendirmek doğru olmayacaktır. Bunun yanında
söz konusu çalışmalarda dikkatle incelenmediğinde ünsüz türemesi gibi görünen ancak
aslında birer türeme olmayıp çeşitli ses hadiselerinin meydana geldiği kelimeler de
bulunmaktadır. Gurşak, murç, dırtmık, demürgrat, pambuk, ombaç, tüfenk,, öndül bu
kelimelerden bazılarıdır. Ünsüzler sözcük tabanlarında, biri hece sonunda diğeri hece
başında olmak üzere yanyana geldikleri zaman bu iki ünsüz bir ünsüz demetçiği (consonant
cluster) oluşturur. Böyle bir demetçikte ünsüzlerin birbirlerine etki ettikleri, sedalılık
niteliklerini benzeştirmeye çalıştırdıkları görülür. Burada esas itici rolü oynayan, mana
ayrımını korumak şartıyla en az çaba kanunu ile kolay söylenen bir ses demetçiğine
geçmektir. Ayrıca Türkçede heceler tek dorukludur. Bu nedenle Türkçe de hece sonunda bu
durumu bozacak ünsüz çiftleri bulunmaz. Türkçede bu sistemi bozmayan ünsüz çiftlerinin
özelliği ise, çiftlerden ilkinin daha açık, ikincisinin ise daha kapalı (ötümsüz-patlayıcı gibi)
bir ünsüz olmasıdır. Türkçenin bu özelliği ünsüz türemesinin meydana geldiği birtakım
sözcüklerde de korunmuş ve türeme sonucunda söz konusu örneklerde aynı demetçiklerin
ortaya çıkmasına neden olmuştur. Ayrıca mevcut türemelere bakıldığında bu türemelerin
Anadolu ağızlarında belirli bir ağız bölgesi oluşturmadığı söylenebilir.
Anadolu ağızlarında görülen söz konusu ünsüz türemelerinin görüldüğü yerler
aşağıdaki haritada toplu olarak gösterilmiştir.
X. Uluslararası Dünya Dili Türkçe Sempozyumu Bildiri Kitabı
75
KAYNAKÇA
Akkoyunlu, Ziyat, ve Ercilasun, Ahmet Bican. Kâşgarlı Mahmud Dı ̇̂vânu Lugâti’t- Türk
Giriş-Metin-Çeviri-Notlar-Dizin. Ankara: Türk Dil Kurumu [1120], 2015.
Buran, Ahmet. “Türkiye Türkçesi Ağızlarında -R- -R Türemesi”. IV. Uluslararası Ağız
Araştırmaları Çalıştayı, Edirne: [27-29 Ekim 2011], 2011.
Coşkun, Mustafa Volkan. Türkçenin Ses Bilgisi. İstanbul: Bilge Kültür Sanat [704], 2015.
Develi, Hayati. Evliya Çelebi Seyahatnamesine Göre 17. Yüzyıl Osmanlı Türkçesinde Ses
Benzeşmeleri ve Uyumlar. Ankara: Atatürk Kültür, Dil ve Tarih Yüksek Kurumu
Türk Dil Kurumu [622], 1995.
Eckmann, János. “Anadolu Karamanlı Ağızlarına Ait Araştırmalar, I: Phonetica.” Ankara
Üniversitesi Dil ve Tarih-Coğrafya Fakültesi Dergisi, VIII (1950); 165-200.
Eckmann, János. “Kelime Ortasında Anorganik b, p ve m’nin Türemesi.” Türkiyat
Mecmuası, X, (1953); 313-320.
Eckmann, János. “Türkçede d, t ve n Seslerinin Türemesi”, Türk Dili Araştırmaları Yıllığı
Belleten (1955); 11-23.
Eren, Hasan. “Yayımlar Üzerinde; Martti Rasanen, Materialien zur Lautgeschichte der
Turkischen Sprachen”, DTCF Dergisi, VIII (1950): 240-249.
Eren, Hasan. Türk Dilinin Etimolojik Sözlüğü. Ankara: Bizim Büro, 1999.
Gülensoy, Tuncer. Türkiye Türkçesindeki Türkçe Sözcüklerin Köken Bilgisi Sözlüğü A-N.
Ankara: Türk Dil Kurumu [911], 2011.
Gülensoy, Tuncer. Türkiye Türkçesindeki Türkçe Sözcüklerin Köken Bilgisi Sözlüğü O-Z.
Ankara: Türk Dil Kurumu [911], 2011.
Karaağaç, Günay. Türkçenin Alıntılar Sözlüğü. Ankara: Akçağ [1274], 2015.
Karaağaç, Günay. Türkçenin Dil Bilgisi. Ankara: Akçağ [1049], 2012.
Karahan, Leyla. Anadolu Ağızlarının Sınıflandırılması. Ankara: Türk Dil Kurumu [630],
2014.
Koç, Aylin. “Kelime Sonu Ünsüz Türemesi”. Türkiyat Araştırmaları Dergisi 28 (2010): 47-
87.
Korkmaz, Zeynep. Türkiye Türkçesi Şekil Bilgisi. Ankara: Türk Dil Kurumu [827], 2014.
Öztürk, Jale. “Türk Dilinde Daha Çok Çaba İsteyen Değişimler”. Uluslararası Teke Dergisi
6/4 (2017): 2182-2208.
Şirin, Hatice. “Türkçede Bulut”. Türklük Biliminin Ulu Çınarı Zeynep Korkmaz Armağanı.
Ankara: Türk Kültürünü Araştırma Enstitüsü [21], 2017.
Tietze, Andreas. Sprachgeschichtliches und Etymologisches Wörterbuch des Türkei-
Türkischen Zweiter Band F-J. Wien: Österreichischen Akademie der
Wissenschaften, 2009.
Tietze, Andreas. Tarihi ve Etimolojik Türkiye Türkçesi Lugati Birinci Cilt A-E. İstanbul:
Simurg, 2002.
X. Uluslararası Dünya Dili Türkçe Sempozyumu Bildiri Kitabı
76
Üstüner, Ahat. “Türkçede Fonetik Pekiştirmeden Kaynaklı Ünsüz İkizleşmesi”. IV.
Uluslararası Türk Dili Kurultayı Bildirileri [24-29 Eylül 2000], Ankara: Türk Dil
Kurumu, 2000.
Yalçın, Süleyman Kaan. “ Türkçede Son Seste Görülen Ünlü Türemeleri Üzerine Bir
Değerlendirme”. A.Ü. Türkiyat Araştırmaları Dergisi. 54 (2015): 51-69.
Başvurulan Kaynaklar ve Kısaltmalar
AA : AYDIN, Mehmet (2002), Aybastı Ağzı (İnceleme-Metin-Sözlük). Türk Dil
Kurumu Yayınları [796], Ankara.
AOİA : YILDIRIM, Faruk (2006), Adana ve Osmaniye İlleri Ağızları. Türk Dil Kurumu
Yayınları [861], Ankara.
AYA : YAPICI, Ali İhsan (2013), Aydın ve Yöresi Ağızları (İnceleme-Metin-Sözlük).
Muğla Sıtkı Koçman Üniversitesi Sosyal Bilimler Enstitüsü [Yayınlanmamış
Doktora Tezi], Muğla.
BİA : MUTLU, Hüseyin Kahraman (2008), Balıkesir İli Ağızları (İnceleme-Metin-
Sözlük). Gazi Üniversitesi Sosyal Bilimler Enstitüsü [Yayınlanmamış Doktora
Tezi], Ankara.
BİAİ : ÖZDEN, Muharrem (2009), Bilecik İli Ağız İncelemesi. Trakya Üniversitesi
Sosyal Bilimler Enstitüsü [Yayınlanmamış Doktora Tezi], Edirne.
ÇİYA : AYDOĞDU, Özkan (2011), Çankırı İli ve Yöresi Ağızları. Fırat Üniversitesi
Sosyal Bilimler Enstitüsü [Yayınlanmamış Doktora Tezi], Elâzığ.
DİAT: CAFEROĞLU, Ahmet (1995), Doğu İllerimiz Ağızlarından Toplamalar. Türk Dil
Kurumu Yayınları [62], Ankara.
EDİA : KALAY, Emin (1998), Edirne İli Ağızları (İnceleme-Metin). Türk Dil Kurumu
Yayınları [694], Ankara.
EİA : GEMALMAZ, Efrasiyap (1995), Erzurum İli Ağızları (İnceleme-Metinler-
Sözlük ve Dizinler). Türk Dil Kurumu Yayınları [589], Ankara.
ERYA : SAĞIR, Mukim (1995), Erzincan ve Yöresi Ağızları (İnceleme-Metinler-
Sözlük), Türk Dil Kurumu Yayınları [565], Ankara.
EYA : KULLE ÇOBAN, Esra (2012), Elmalı ve Yöresi Ağızları, Pamukkale Üniversitesi
Sosyal Bilimler Enstitüsü [Yayınlanmamış Yüksek Lisans Tezi], Denizli.
GDİAT: CAFEROĞLU, Ahmet (1995), Güney Doğu İllerimiz Ağızlarından Toplamalar.
Türk Dil Kurumu Yayınları [107], Ankara.
KBAYA: BURAN, Ahmet (1997), Keban, Baskil ve Ağın Yöresi Ağızları. Türk Dil
Kurumu Yayınları [669], Ankara.
KİA : BAŞER, Elif (2014), Kırıkkale İli Ağızları (İnceleme-Metin-Sözlük). Niğde
Üniversitesi Sosyal Bilimler Enstitüsü [Yayınlanmamış Yüksek Lisans Tezi], Niğde.
X. Uluslararası Dünya Dili Türkçe Sempozyumu Bildiri Kitabı
77
KİAY : UYSAL, İdris Nebi (2009), Karaman İli Ağızları ve Anadolu Ağızları
Arasındaki Yeri. Pamukkale Üniversitesi Sosyal Bilimler Enstitüsü
[Yayınlanmamış Doktora Tezi], Denizli.
KMYA: ERDEM, M. Dursun; KİRİK, Esra (2011), Kahramanmaraş ve Yöresi Ağızları.
Kahramanmaraş İl Özel İdaresi Yayınları, Kahramanmaraş.
KRYA : ERDEM, M. Dursun; DAĞDELEN, Güner (2012), Karabük ve Yöresi Ağızları
(Giriş-İnceleme-Metinler). Karabük Valiliği Yayınları, Karabük.
KTADİ: ÇELEBİ, Nazmiye (2010), Kıbrıs Türk Ağızlarında Dil İlişkisi İzleri. İstanbul
Üniversitesi Sosyal Bilimler Enstitüsü [Yayınlanmamış Doktora Tezi], İstanbul.
KYA : ACAR, Ergün (2012), Kastamonu ve Yöresi Ağızları. Trakya Üniversitesi Sosyal
Bilimler Enstitüsü [Yayınlanmamış Doktora Tezi], Edirne.
MİA : GÜLSEREN, Cemil (2000), Malatya İli Ağızları. Türk Dil Kurumu Yayınları
[737], Ankara.
MMA : ÖZMEN, Şeyda (2007), Muş Merkez Ağzı (İnceleme-Metin-Sözlük). Fırat
Üniversitesi Sosyal Bilimler Enstitüsü [Yayınlanmamış Yüksek Lisans Tezi], Elazığ.
NYA : KORKMAZ, Zeynep (1994), Nevşehir ve Yöresi Ağızları. Türk Dil Kurumu
Yayınları [582], Ankara.
OAAD : CAFEROĞLU, Ahmet (1995), Orta Anadolu Ağızlarından Derlemeler. Türk Dil
Kurumu Yayınları [585], Ankara.
OİYA : DEMİR, Necati (2001), Ordu İli ve Yöresi Ağızları (İnceleme-Metinler-Sözlük).
Türk Dil Kurumu Yayınları [788], Ankara.
RİA : GÜNAY, Turgut (2003), Rize İli Ağızları (İnceleme-Metin-Sözlük). Türk Dil
Kurumu Yayınları [795], Ankara.
SİA : ÖÇALAN, Muharrem (2004), Sakarya İli Ağızları 1. Cilt Giriş İnceleme.
Erciyes Üniversitesi Sosyal Bilimler Enstitüsü [Yayınlanmamış Doktora Tezi],
Kayseri.
STİAT: CAFEROĞLU, Ahmet (1994), Sivas ve Tokat İlleri Ağızlarından Toplamalar.
Türk Dil Kurumu Yayınları [91], Ankara.
SYA : DEMİR, İmdat (2012), Sarıgöl ve Yöresi Ağızları (İnceleme-Metin-Sözlük).
Erciyes Üniversitesi Sosyal Bilimler Enstitüsü [Yayınlanmamış Doktora Tezi],
Kayseri.
UİA : GÜLSEVİN, Gürer (2002), Uşak İli Ağızları (Dil Özellikleri-Metinler-Sözlük).
Türk Dil Kurumu Yayınları [814], Ankara.
VGHA : GÖKÇÜK, Engin (2012), Van Gölü Havzası Ağızları. Fırat Üniversitesi Sosyal
Bilimler Enstitüsü [Yayınlanmamış Doktora Tezi], Elazığ.
YYA : ACER, Fatih (2003), Yerköy ve Yöresi Ağızları. Erciyes Üniversitesi Sosyal
Bilimler Enstitüsü [Yayınlanmamış Yüksek Lisans Tezi], Kayseri.
X. Uluslararası Dünya Dili Türkçe Sempozyumu Bildiri Kitabı
78
GEZGİN BİR SÖZCÜK OLARAK “VAMPİR”İN ANADOLU
AĞIZLARINDAKİ İLGİNÇ BİR KULLANIMI ÜZERİNE
Gülden ALTINTOP
galtintop@anadolu.edu.tr
GİRİŞ
Vampir inancı dünyanın birçok bölgesinde bulunur ancak vampir; Rusya, Polonya,
Bulgaristan, Hırvatistan, Slovenya, Yunanistan, Romanya, Arnavutluk ve Macaristan’ı
kapsayan tipik bir Slav kavramı olarak bilinir. Vampir, mezardan gelen ve canlıların kanını
içen ölümsüz tiplerden biridir (Leach 7). Geceleri mezardan çıkarak insanların kanını emen
ölü, kan emerek yaşayan bir yarasadır. Cadı, hortlak inancıyla ilişkili olup özellikle Orta
Çağ’da Avrupa’da oldukça yaygınlaşmıştır (Hançerlioğlu 538). Gagavuzların inanışındaki
obur (vampir), Anadolu’daki “hortlak”a ve Azerbaycan Türkçesindeki “hordan”a yakın bir
varlıktır. Geceleri mezardan çıkarak dolaştığına ve önüne gelen her şeyi yediğine inanılır.
Romanyada yaşayan Müslümanlar da ölen kişinin obur (vampir) olmaması için cenazelerini
ateşin altından geçirmektedirler. Başkurtların inancına göre de obur-ubır uzun kuyruklu
büyük bir yaratıktır (Beydili 435-436).
Macarcadaki vampir sözcüğü ilk kez 1786’da bir makalede yer almıştır. Avrupa’da
vampir sözcüğünün temelleri Slav halk anlatılarına dayanmaktadır. Sırbistan’daki vampirizm
patlamasından sonra da bölgede geniş yayılım göstermiştir. Vampirzm inancı Avrupa’nın
doğusunda gelişmesine rağmen “vapmir” sözcüğü evrensel olarak kullanılmıştır (Wilson).
Vampir sözcüğünün etimolojik olarak ilişkili olduğu düşünülen upyr’ Doğu Slav
kaynaklarında 11. yüzyılda belgelenmiştir ve sözcüğün rekonstrüksiyonu ǫpy/irь şeklinde
oluşturulmuştur ancak sözcüğün nihai etimolojisi hâlâ tartışmalıdır (Ragagnin).
Naylor, sözcüğün Slav kökenli olduğunu iddia etmekte ve Türkçeden alınmış
ödünçleme bir sözcük olma ihtimaline de iki gerekçeyle karşı çıkmaktadır. Ödünçleme
alındığı ileri sürülen “ubyr” sözcüğünün bir dizi Slav lehçesinde /v/ formuyla türetilmesinin
Slav dilinin tarihsel fonolojik kurallarına uymadığını ve sözcüğün aktarımına kaynaklık eden
herhangi bir Tatar lehçesinin Güney Slav lehçeleri üzerinde etkisi bulunmadığını ileri
sürmüştür (95). Bu durumda söz konusu sözcüğün /v/ formuyla türetilmesi ödünçleme
verilmeden önce gerçekleşmiş olabilir. Türkçe aslî uzun ünlülerin varlığını barındıran
Çuvaşçada, Tuna ve Volga Bulgarcasında ön sesteki dudaksıl ünlüler birçok sözcükte “v-”
geliştirmiştir. Örneğin; T. Bulg. veçĭm “üçüncü”= ṻç-im, Vol. Bulg. vān “on”= AT ōn, Çuv.
vat “öd,safra”= AT ȫt, Çuv. vĭrĭm “uzun”= AT uzun, Çuv. vula- “okumak”= AT ūla
“ulumak”… (Tekin 145-147). Bulgar Türkleri 5. yüzyılda Bizans’ın kuzeyinde, 6. yüzyılda
ise çoğunlukla Balkanlarda ve Trakya’da bulunuyorlardı. Bugünkü Bulgaristan toplumunu
oluşturan unsurlardan biri de Türklerdir. Vampir - vopur sözcüklerinin arasındaki ayrım ise
“m” nazal ünsüzüdür ve bu ünsüz türemesi Balkan dil ailesinin bir özelliği olarak
açıklanabilir (Ragagnin). “Obur/ubır sözcüğü, Eski Bulgar Türklerinin veya Peçenek,
Kuman, Uzların dilinden Rusçaya, Rusçadan Doğu Avrupa Slav dillerine, buradan da Batı
Avrupa’ya nakledilmiş; nakledilirken de vupĭr vd. /v/ ön sesli biçimler iç seste /m/
(epenthetic m) türemesiyle bugünkü biçimine ulaşmış olmalıdır” (User).
K. ve O. Stachowski, farklı araştırmacılar tarafından ileri sürülen 17
rekonstrüksiyonu değerlendirmiş ve en güçlü olasılığın Proto-Türkçe ōpyr “içine çekmek,
yutmak” şeklinde olduğunu ileri sürmüşlerdir. Sözcük birçok Türk dilinde de benzer bir
X. Uluslararası Dünya Dili Türkçe Sempozyumu Bildiri Kitabı
79
anlam taşımaktadır; özellikle Kuzey Kıpçaklarda opyr, Güney Bulgarlarda văbăr “kötü
ruhlu” anlamına gelmektedir. Sözcüğün kuzey şekli ödünç alınarak Doğu Slavlar aracılığıyla
Batı Slavlarına; güney şekli ise Bulgarlar aracılığıyla Güney Slavlarına 9-10. yüzyıllarda
iletilmiş olmalıdır. Upiór ~ wampir’in en olası kökeni şu şekildedir:
(K. ve O.
Stachowski).
Vampir sözcüğünün kökeni olduğu varsayılan op- fiili Toyok yazıtında karşımıza
çıkmaktadır. Op-: içine çekmek, yutmak, “azu turuk suv erser opayın” (yahut su temiz olsun
içeyim) Toyok I-3 (AEDPT 4). Op-: er suw opdı “Adam suyu höpürdeterek içti.” (DLT).
Op: nefes, soluk; opkok: doymaz, obur (Kırgız Sözlüğü 597). Obur: gereğinden çok yemek
yiyen, doymak bilmeyen (kimse), yerel ağızlarda “sinde yatan ölü” olarak da geçer. Krg.
obur “obur, açgözlü”, Nog. obır, Kzk. obır “obur, doymaz”, Tat. ubır “efsanevi yaratık”,
Çuv. vupăr “kötü ruh, hortlak”. Türk diyalektlerinde kullanılan op- “içine çekmek, emmek”
kökünden geldiği anlaşılmaktadır. Op-+(u)r, Rusça upyr’ biçimi Türk diyalektlerinden
alınmadır (Eren 303).
EBÜRÜNÜK SÖZCÜĞÜ ÜZERİNE
Vampir/ obur sözcüğü ile hem semnatik hem de morfolojik ilgi kurduğumuz
“ebürünük” sözcüğü, Çukurova bölgesinde benzer bir inanış olarak karşımıza çıkmaktadır.
Çalışmamızda ebürünük ile ilgili derlenen anlatılar Çukurova’nın farklı bölgelerine aittir.
Adana’nın Pozantı, Kozan, Aladağ, Ceyhan ilçeleri ve Osmaniye’nin Kadirli ilçesinden
yapılan derlemelerde sözcüğün kullanımında ses farklılıkları karşımıza çıkmaktadır:
Müzeyyen ALTINTOP (Kadirli, 59): “Ebürülük çok yiyen, doymayan korkutucu bir
yaratık olarak biliniyor. Hani canavar gibi ejderha gibi bir şey… Kimse görmemiş ama
biliniyor. Çocuklara istediğini yaptırabilmek için o yaratığın adı söylenirdi. Yemek
yemiyorsa ya da uyumuyorsa ‘Ebürülük gelir seni yer, yutar. Bir dudağı yerde bir dudağı
gökte, gelip hüp diye her şeyi içine çekip karnının içine hepinizi doldurur’ denilirdi. Biz de
çocukken bunları duyarak büyüdük.”
Mehmet GÖKÇEK (Kadirli, 73): “ Eskiden yemekleri dışarıda ataşda bişirirlerdi.
Gadının biri bir gün bir gazan çorba bişirik bir gazan da pilav bişirik. Sonra eve girik, dışarı
çıkıncık bakık ki ebürülük gelincik bir gazan çorbayla bir kazan pilavın hepisini yiyik dağa
X. Uluslararası Dünya Dili Türkçe Sempozyumu Bildiri Kitabı
80
gaçık gidik.”
Mustafa KARAKAŞ (Pozantı, 82): “ Ebürülnük, yani doyma bilmeyen ne bulursa
yiyene derler. Ebürülnük müsün sen, derler biri çok yedimiydi. Bir ebürülnük varmış derler,
adamın birinin evine yemeğa gitmiş, adam bir tas yemek yapmış. Ebürülnük ben doymam
demiş,adam da besmele çek o vakit doyarsın demiş, ebürülnük de ben besmele çekmem
demiş tası devirdiğinen gitmiş.”
Osman ALTINTOP (Aladağ, 55): “ Ebürünük, dağlarda ormanda gezen hayvan gibi
yaratık gibi bir şey. Anlatırlardı ama biz hiç görmedik, çok korkardık. Yiyip yiyip
doymayan, obur insanlara denir. Ebürünük gibi sofrayı silip süpürdün denir.”
Zeki KONAKOĞLU (Ceyhan, 60): “Abürnünük, çok yiyen doymak bilmeyen
anlamına gelir. Büyüklerimiz çok kullanırdı, yeni nesil çok bilmez.”
Muzaffer ATAŞ (Kozan, 57): “ Ebürnünük, karnı büyük olan yiyip yiyip doymayana
derler. Sen bir elma yersen doyarsın ama ebürnünük gelse bir kasa elma yese doymaz. Tabii
bir masal gibi bir şey kimse görmemiş ama bir adam çok yedi mi ebürnünük gibi her şeyi
yedin, bütün masayı yedin derler.”
SONUÇ
Yapılan derlemeler sonucunda, Derleme Sözlüğü’nde “ebürnünük” olarak geçen
sözcüğün “ebürünük, ebürülük, ebürülnük, abürnünük” gibi farklı biçimlerinin bulunduğu
görülmektedir. Sözcüğün aslında “ebür+ünük” yani “ebür: obur” ve “ünük: ümük, soluk
borusu, gırtlak” (Derleme S. 4065) şeklinde iki ayrı sözcükten oluştuğu tahmin edilmektedir.
Ünük sözcüğü bir tıp terimi olarak ilk kez Kitabu’l Muntahab fi’t-Tıbb’da kullanılmıştır,
yemek borusu anlamına gelmektedir (Güven). Bir sıfat tamlaması olan “ebürünük”,
konuşma dilinde birleşme sebebiyle tek sözcük gibi ifade edilmektedir. Söz konusu
“ebür+ünük” şekliyle birleşmesi sonucunda gerileyici benzeşme (regressive assimillation)
oluşması ve “obur ˃ ebür” yani “oburünük ˃ ebürünük” biçime dönüşmüş olması
muhtemeldir. “Vampir/ obur (kişi)” sözcüğünde olduğu gibi olası bir adlaşmaya uğramamış,
birleşme sayesinde sıfat tamlaması olarak günümüze kadar kullanılmaya devam etmiştir.
Sözcüğün obur kişileri nitelemek için kullanıldığı açıktır. Çok yemek yiyen doymak
bilmeyen insanları ebürünüğe benzetmektedirler. Ebürünük ayrıca bir halk inanışı olarak
karşımıza çıkmaktadır. Kimse onu görmemiştir fakat var olduğuna inanılmaktadır. Dağlarda
ve ormanlarda gezen, geceleri ortaya çıkıp çocukları yiyen bir yaratık olarak anlatılmaktadır.
Özellikle “bir dudağı yerde bir dudağı gökte” ve “içine çeken, yiyen” ifadeleriyle sözcüğün
kökeni olduğu ileri sürülen “oop-” fiili ve anlatılarda yaşayan yaratığın betimlenmesi
arasındaki örtüşme açıktır.
Vampir/obur inanışının yaygın olarak görüldüğü Rusya, Doğu Avrupa, Kafkaslar ve
Doğu Karadeniz’den farklı bir bölge olan Çukurova’da aynı kökten gelen bir sözcüğün ve
benzer bir inanışın yaşıyor olması üzerine farklı tahminler yürütülebilir. Sözcüğün ve
inanışın yayılma olasılıklarından biri; 1850’lerde Osmanlı Devleti’nin iskân politikası gereği
Kırım ve Balkan Türklerinin Adana’nın Ceyhan Irmağı kenarlarına yerleştirilmesi ve
ebürünük inanışının bu Türkler tarafından yayılmış olmasıdır. Ceyhan’da Kırım
Tatarları’nın, Nogay Türkleri’nin, Bulgar Türkleri’nin ve Çerkesler’in yaşadığı köylerden
olan Çiftlikler, Çakaldere, Büyük Burhaniye, Yılankale, Büyükmangıt köylerinde yaptığımız
X. Uluslararası Dünya Dili Türkçe Sempozyumu Bildiri Kitabı
81
araştırmamızda diğer ilçelerde edinilen bilgilerden daha fazlası ya da farklı bir bilgi
edinilememiştir. Bu yüzden inanışın bu Türkler tarafından yayılmış olma ihtimali zayıf
görünmektedir.
Bize göre güçlü olasılık vampir/obur inanışının 10. yüzyılda Tarsus’a gelen Bulgar
Türkleri tarafından Çukurova bölgesine yayılmış olmasıdır. Mesudî, bahis geçen Bulgar
Türklerini’nin Tarsus’a gelişini şu şekilde aktarmaktadır:
Müslümanlar Şam sınırındaki Tarsus’tan Dülefi adıyla tanınan [II, 17] Sugûr emîri Semel
el-Hadim ve emrindeki Şamlı (Suriyeli) ve Basralı denizcilerin gemileriyle 312’de gazaya
çıkıp Kostantiniyye Körfezi ağzından ve Rum Denizi [Akdeniz]den çıkışı olmayan başka
bir ağzı geçerek Fenediyye topraklarına geldiklerinde, karadan bir grup Bergar [Bulgar]
onlara yardıma geldi ve hükümdarlarının yakında olduğunu bildirdi. Bu olay, Bulgar
akıncılarının Rum Denizi (Akdeniz) sahiline kadar geldikleri şeklindeki beyanımızın
delilidir. Bulgarlar’dan bir birlik Tarsuslular’ın gemilerine binerek onlarla birlikte
Tarsus’a geldiler (Mesudî 74).
Toros Bulgarları (İdil Bulgar asıllı Müslümanlar) Karaman Beyliği içinde önemli
görevler üstlenmişlerdir. 500 yıl kadar varlıklarını koruduktan sonra 15. Yüzyılda Türkmen
varlığı içerisinde erimiş olması kuvvetle muhtemeldir.Mersin’in Gülnar ilçesindeki bir dağın
adı da “Bulgarı” olarak bilinmektedir (Balcı ve Karatay). Ebürünük sözcüğünün Derleme
Sözlüğü’nde “ebürnünük: obur” olarak Mersin’in Tarsus ve Namrun (Çamlıyayla)
ilçelerinde derlenmiş olması da sözcüğün Toros Bulgarları aracılığıyla yayılmış olma
ihtimalini kuvvetlendirmektedir.
KAYNAKÇA
Balcı, Ali ve Karatay, Osman. Anadolu'da İlk Türkleşme Hamlesi: Toroslar
Bölgesinde Bulgar Türkleri. Çukurova Araştırmaları Dergisi. Cilt 1, Sayı 1, Kış 2015: 37-43.
Beydili, Celal. Türk Mitolojisi Ansikopedik Sözlük. Ankara: Yurt, 2004.
Clauson, Sir Gerard. An Etymological Dictionary of Pre-Thirteenth-Century Turkish.
London: Oxford University Press, 1972.
Dankoff, R. Ve Kelly, J. Maḥmūd al-Kāšγari: Compendium of the Turkic Dialects
(Diwān Luγāt at-Turk), III. Cambridge: Sources of Oriental Languages and Literatures 7,
Türkish Sources VII. 1985.
Derleme Sözlüğü V. ve XI. Cilt. Ankara: Türk Tarih Kurumu, 1972.
Güven, Meriç. Kitâbu’l Müntahab Fi’t-Tıbb’daki Türkçe Organ Adları. Selçuk
Üniversitesi Türkiyat Araştırmaları Dergisi. 1. cilt s. 23. 2008: 111-135.
Hançerlioğlu, Orhan. Dünya İnançları Sözlüğü. İstanbul: Remzi, 2000.
Kırgız Sözlüğü. IV. Baskı. K. K. Yudahin. Çev. Abdullah Taymas. Ankara: Türk Dil
Kurumu, 1998.
Leach, Maria. A Definition of Vampire from Funk and Wagnalls Standard Dictionary
of Folklore, Mythology, and Legend . edt. Thomas J. Garza, The The Vampire in Slavic
Cultures. Austin, Texas: Cognella, 2010.
Mesudî. “Murûc ez-Zeheb (Altın Bozkırlar)”. Çev. Ahsen Batur. İstanbul: Selenge,
X. Uluslararası Dünya Dili Türkçe Sempozyumu Bildiri Kitabı
82
2004.
Naylor, Kenneth E. The Source of the Word Vampir in Slavic. Southeastern
Europe/L’europe Du Sud-Est,10, No.2 (1983): 93-98.
Ragagnin, Elisabetta. Is «vampire» a Turkic word?. In: Fabris, A. (ed.) Tra quattro
paradisi: Esperienze, ideologie e riti relativi alla morte tra Oriente e Occidente. (Hilâl: Studi
turchi e ottomani 1.) Venezia: Edizioni Ca’ Foscari. (2013): 60-70.
Stachowski, Kamil & Stachowski, Olaf. Possibly Oriental Elements In Slavonic
Folklore. Upıór ~ Wampir. Németh, B. Podolak and M. Urban (ed.). Essays in the history of
languages and linguistics. Dedicated to Marek Stachowski on the occasion of his 60th
birthday (2017): 643-693.
Tekin, Talat. Türk Dillerinde Birincil Uzun Ünlüler. İstanbul:Simug, 1995.
User, Hatice Şirin. “Vampir”, Türk Dili Araştırmaları Yıllığı Belleten 2010/2, Ankara:
TDK Yayınları, (2012): 119-130.
Wilson, Katharina M. The History of the Word Vampire. Journal of the History of
Ideas, Vol. 46, No. 4 (Oct. - Dec., 1985): 577-583.
X. Uluslararası Dünya Dili Türkçe Sempozyumu Bildiri Kitabı
83
TUVA TÜRKÇESİNDE -GAn VE -ptXr EKLERİNE KANITSALLIK
(EVİDENSİYEL) AÇISINDAN BİR BAKIŞ
Arş. Gör. Uğur ALTUNDAŞ
Hacettepe Üniversitesi / Türkiye
ualtundas@gmail.com
GİRİŞ
Geçmiş zaman biçimlerinin işlevlerinin ortaya çıkması, eylemin gerçekleşmiş
sayılması için önemli sınırın aşılmış olmasıyla ilgilidir. Fiilin kılınışına göre değişen bu sınır,
dönüşümlü (öl-) ve dönüşümsüz (oyna-) fiillerde bitiş, ön dönüşümlü fiillerde (otur-)
başlangıç sınırının aşılması ile örtüşür. Bununla olay bütün olarak atıf yapılan noktada zaten
bitmiş olarak gözlenir (Johanson 1993: 120, 1994: 249). Türkiye Türkçesinde bir olayın
konuşma anından önce gerçekleşmiş olduğunu göstermek için kullanılan iki geçmiş zaman
eki vardır: -DX ve -mXş. Bu eklerin ikisi arasındaki önemli fark birincisinde bilginin
edinilme yolu hakkında bir bilgi verilmezken, ikincisinde dolaylılık anlamının bulunmasıdır
(bk. Johanson 1994: 257).
Dolaylılık (indirectivity) kavramı, bir olay hakkındaki bilginin, konuşan tarafından
doğrudan elde edilmediğini ifade eden işaretleyicileri içeren kategoriyi karşılayan bir terim
olarak kullanılır. Daha geniş olan ve dolaylılık kategorisini de içeren kanıtsallık
(evidentiality) kategorisi ise, “bir önermede bilginin kaynağı hakkında bilgi veren
işaretleyicilerle” ilgilenen bir gramer kategorisidir. Bu kategoride konuşurun dikkati, olayın
kendisinde veya oluşunda değil, sonrasında ortaya çıkan izlerde, bilginin elde edilişi
üzerindedir. Türkiye Türkçesinde kanıtsallık gösteren biçimbirim -mXş’tir. Görünüş
sisteminde sınır sonrası bakışı (postterminal) işaretleyen ek, eylemi kritik sınırı aşıldıktan
sonra gözlemler. Sınır sonrası görüntülenen eylem, kısmen ya da bütünüyle görüş alanından
çekilmiştir. Bu nedenle kritik sınırın aşılma anına dair bilgi, genellikle doğrudan değil, bu
gerçekleşmenin sonuçlarından, izlerinden ve etkilerinden hareketle dolaylı olarak edinilir.1
Burada dolaylı bilgi Johanson’a göre 3 şekilde elde edilebilir (Johanson 2003): 1. Eylemin
sonuçları ve izleri duyu organları ile algılanarak, 2. Eylemin sonuçlarından ve izlerinden
hareketle mantıksal çıkarım yaparak, 3. Aracılardan duyularak/öğrenilerek. Görüldüğü gibi
genel gramer kitaplarında duyulan/öğrenilen geçmiş zaman olarak verilen tanımlama, ekin
işlevlerinden sadece bir tanesi ile ilişkilidir. Dolaylı geçmiş zamanı gösteren ekin bu şekilde
adlandırılması bilginin kaynağı hakkında bir fikir vermektedir. Ancak bunlar kanıtsallık
biçimlerinin işlevlerini kapsayıcı değildir. Türkçede dolaylı bilginin önemli kaynaklarından
biri başkasından duyma/öğrenme şeklinde söylenebilir. Bunun yanısıra konuşur, ortada
bulunan kanıtları görmek suretiyle de bir olayın gerçekleşmiş olduğu sunucuna ulaşabilir.
Bunlardan başka tatma, koku alma, farkına varma, sonradan hatırlama, çıkarımda bulunma,
dokunma ve varsayım gibi farklı bilgiyi edinme yollarından söz edilebilir (Demir 2012).
Tuva Türkçesinde geçmiş zaman ifade eden beş tip biçimbirim vardır: -DX, -GAn, -
ptXr, -ÇXk ve -BXşaan. Bunlardan kanıtsallığı gösteren biçimbirimler ise -GAn ve -ptXr
ekleridir. Bir başka deyişle -GAn ve -ptXr, Tuva Türkçesinde bilginin kaynağına ilişkin bir
1 Ayrıntılı bilgi için bk. İbrahim Ahmet Aydemir, Türkçede Zaman ve Görünüş Sistemi, Ankara:
Grafiker Yay. ve Sema Aslan Demir, Görünüş Kategorisi Türkmence Örneği, Ankara: Grafiker Yay.
X. Uluslararası Dünya Dili Türkçe Sempozyumu Bildiri Kitabı
84
fikir vermektedirler. Bu ekler kanıtsallık ile birlikte geçmiş zaman anlamı da taşırlar. Bu
nedenle literatürde dolaylı geçmiş zaman eki olarak adlandırılırlar.
Türk dillerinde genel olarak bildirme ifadesi ek-fiil ile yapılır. Tuva Türkçesinde ise
ek-fiilin geçmiş zaman çekimleri diğer Türk lehçelerinden daha farklı bir yolla, bol-, tur- ve
çor- gibi yardımcı fiillere geçmiş zaman eklerinin getirilmesi ile yapılmaktadır (Arıkoğlu
2007: 1185). bagay bolgan men “kötüymüşüm”, mındıg bolup-tur “böyleymiş” şeklinde
kurulan yapılar yine kanıtsallık ifade etmektedir.
Bu çalışmada -GAn ve -ptXr ekleri geçmiş zaman ifade etmesinin yanında görünüş
ve bilgiyi edinme yolları (kanıtsallık) açısından ele alınmıştır.
1. -GAn Eki
-GAn eki, Tuva Türkçesi üzerine hazırlanmış gramerlerde “şagda ertken üye,
geçmiş-gelecek, geçmiş-sonuçlu, uzak geçmiş” olarak adlandırılır. Önlük-artlık ve
ötümlülük-ötümsüzlük uyumları görülür. Ünlüyle biten eylemlerde ekin birinci ünsüzü düşer
ve –an, -en biçimini alır. Uzun ünlüyle biten eylemlerde bu durum görülmez: hülee-gen
“kabul etmiş, almış”. Zamir kökenli kişi ekleriyle çekimlenir. -GAn ekli geçmiş zamanın
olumsuzu, olumsuzluk eklerinin getirilmesiyle yapılmaktadır. Olumsuzluk ekleri ünlü ile
bittiği için -GAn ekinin ilk ünsüzü düşer ve ikincil bir uzun ünlü meydana gelir: albaan men
“almışım”.
Ayrıca ekin Türk yazı dilinin erken dönemlerinden itibaren günümüz Türk
lehçelerine varıncaya değin birtakım fonetik değişmelere ve işlev farklılıklarına rağmen
bütün sahalarda işlek olarak bir sıfat-fiil eki olarak kullanıldığı bilinmektedir. Çağatay
Türkçesi dönemine kadar tarihi Türk lehçelerinde bir kip şekli olarak kullanılmamış, bu
işlevini Çağatay Türkçesi döneminde kazanmıştır. -GAn ekli geçmiş zaman Oğuz grubu
Türk lehçelerinden Çağatay Türkçesinin etkisiyle sadece Türkmencede bir kip şekli olarak
kullanılmaktadır (Ercilasun 2006: 29). Tuva Türkçesinde de ekin yaygın olarak sıfat-fiil eki
işlevinde kullanıldığı görülmektedir. Tuva Türkçesi gramerlerde sıfat-fiil görevindeki -GAn
eki, bu işlevinden dolayı ‘geçmiş zaman sıfat-fiili’ olarak tanımlanmaktadır: hol-bile
bijittingen nom “el ile yazılmış kitap”.
-GAn Ekli Geçmiş Zaman
-GAn eki, Türkiye Türkçesi gibi Oğuz grubu Türk lehçelerinde sadece sıfat-fiil işlevi
ile kullanılmaktayken, Orta Asya ve Sibirya’da konuşulan Türk lehçelerinde bir geçmiş
zaman kip eki olarak karşımıza çıkmaktadır. -GAn eki Tuva Türkçesinde de “2. tip geçmiş
zaman kipi” olarak adlandırılan ve yazı dilinde çok işlek bir şekilde kullanılan bir kipin eki
olarak kullanılmaktadır.
Temel cümle yüklemleştiricilerinin önemli işlevlerinden birisi de, dilbilgisel olarak
geçmiş zamanı, yani konuşma anına göre (K noktası) bir öncekilik ilişkisini bildirmektir
(Johanson 1971: 52). Bu öncekilik ilişkisinde olayın belirleme noktası K noktasından
öncedir (Johanson 1971:55). Dolayısıyla geçmiş zamanın en temel işlevi, bir olayı K
noktasından önceki bir noktada belirlemektir (Comrie 1985: 41). Tuva Türkçesinde
kullanılan -GAn ekli geçmiş zaman, yüklemde ifade edilen olayın, konuşma anından önce
gerçekleşmiş olduğunu ifade eder. Burada belirleme noktası konuşma anından öncedir.
Dolayısıyla bir öncekilik söz konusudur. Bu ekin temel işlevi K noktasının temel alındığı
birincil öncekilik anlamında bir geçmiş zamanı ifade etmesidir. Tuva Türkçesinde -GAn eki,
uzak geçmişte, belirsiz bir zamanda gerçekleşen bir kılış ve oluşu ifade eder.
X. Uluslararası Dünya Dili Türkçe Sempozyumu Bildiri Kitabı
85
Oran delegeyde möñge çüve bar eves, kurgag çerden höl ünüp kelgen, Elçigen-
Kulaktıg haan ordu-şiveezin kaapkaş, çige burungaar çorupkan. “Dünyada ebedi şey
yoktur, kuru yerden göl çıkmış, Elçigen-Kulaktıg Kağan sarayını bırakarak gitmiştir”
(Koçoğlu Gündoğdu 2012: 202-203).
Tuva Türkçesinde -GAn ekli geçmiş zaman daha çok roman ve hikâye gibi edebî
eserlerde kulanılan bir kip şeklidir.
Görünüş açısından -GAn ekli geçmiş zaman Tuva Türkçesinde sınır sonrası bakışı
(postterminal) işaretleyen bir biçimbirimdir. Bilindiği gibi sınır sonrası bakış işaretleyicileri,
eylemlerin kritik sınırları aşıldıktan sonraki evresini yansıtır. Kritik sınırın eylemin hangi
evresini oluşturduğu, eylemin kılınış özelliğine göre farklılık gösterir. Bu sınır, ön
dönüşümlü ve dönüşümsüz eylemlerde eylemin başlangıç sınırını, son dönüşümlü
eylemlerde ise bitiş sınırını oluşturur. Kritik sınırın aşılmasından yalnız sınıra ulaşılması
değil, sınırın bir miktar ötesine geçilmesi de anlaşılır. Bu noktada eylemin bitmiş olması
gerekmez, eylemin dinamik ilk evresinin/başlangıç sınırının aşıldığı, durağan evrenin devam
ettiği bir kesit görüntülenmiş olur (Johanson 2000a: 102).
Ol kadayım bagay eves kiji, eki-le çurttap çoraan bis. “Eşim iyi bir insan ve birlikte
mutlu bir hayat geçirdik” (Koçoğlu Gündoğdu 2012: 206).
İshakov ve Pal’mbah -GAn ekli geçmiş zaman ile -DX ekli geçmiş zaman arasındaki
farkı şöyle açıklar (İshakov-Pal’mbah 1961: 371):
“-dı ekli geçmiş zaman kesinlik ve belirlilikle geçmişte yapılan eylemi güvenilir ve
açık bir şekilde tasvir eder, konuşanın canlı hatırlamasına göre eylemin görüntüsünü yaratır.
-kan ekli geçmiş zaman eylemin görüntüsünü yaratmaz. Sadece geçmişte o eylemin
yapıldığını özetler; konuşan dinleyenin dikkatini sadece eylemin kendisine değil, neticesine
de dikkat çeker.”
İshakov ve Pal’mbah’ın da dile getirdiği gibi -GAn ekli geçmiş zaman kullanımında
konuşur, dinleyenin dikkatini sadece eylemin kendisine değil, neticesine de dikkat
çekmektedir. Burada ekin kanıtsallık ifadesine değinilmiştir. Bu kategoride konuşurun
dikkati olayın kendisinde veya oluşunda değil, sonrasında ortaya çıkan izlerde, bilginin elde
edilişi üzerindedir.
Düün maŋaa çoraan, meni dilep turgan, ınçalza-daa tıppaan-dır siler “Dün buraya
gelmiş, beni aramış ama bulamamışsınız.” (Monguş 2005: 346) örneğinde -GAn eki, eylemin
konuşma anından önce gerçekleşmiş olduğunu ifade eden öncekilik anlamında bir geçmiş
zaman ile birlikte bilginin, konuşan tarafından doğrudan elde edilmediğini ifade eden
dolaylılık anlamına da sahiptir. Burada bilginin kaynağının ‘başkasından öğrenme’ olduğu
görülmektedir.
Hünner, nedelyalar ertip turgan büdün ay bilinmes çıtkan-dır men (aarıg kijinin
çugaazından) “Günler, haftalar geçmiş... Tam bir ay kendimi bilmeden yatmışım.” (Monguş
2005: 346) ve Daraazında hünden egeleeş-le, tıvalar bistiñ çook öñnükterivis apargan.
“Sonraki günden başlayarak Tuvalılar bizim yakın arkadaşımız olmuştu.” (Koçoğlu
Gündoğdu 2012: 204) örneklerinde yine öncekilik anlamında bir geçmiş zaman söz
konusudur. Bilginin kaynağı olarak ise ‘sonradan farkına varma’ durumunun olduğu
görülmektedir.
Inçalza-daa siler köŋgüs öskerilbeen-dir siler. “Fakat siz hiç değişmemişsiniz.”
(Monguş 2005: 346) örneğinde kanıtsallık açısından ‘çıkarımda bulunma’ söz konusudur.
X. Uluslararası Dünya Dili Türkçe Sempozyumu Bildiri Kitabı
86
Konuşur, burada dinleyenin dış görünüşüne bakarak eylemin gerçekleşip gerçekleşmediği
konusunda bir sonuca ulaşmıştır.
-GAn eki, gerçekleşen veya gerçekleşmeyen hareketin geçmiş zamanda konuşan
tarafından bizzat yapılmış veya tanık olunmuş olduğunu da belirtir. Bu durumda Türkiye
Türkçesinde -DX ile karşıladığımız kullanımı, Tuva Türkçesinde çoğu zaman -GAn ile
karşılanmaktadır. -DX ekinin semantik değerinin konuşurun bizzat gözlemlediği eylemler
olduğu bilinmektedir. Ancak -DX biçimbirimi konuşurun görmediği fakat uzlaşılmış bir
gerçeklik değerine sahip eylemlere de atıfta bulunabilir (Aslan Demir 2016: 128). Bu
anlamda Tuva Türkçesinde -DX ekinin işlevlerini ifade eden -GAn ekli geçmiş zamana şu
örnekler verilebilir:
Men bodum baza oytulaaştap oynap ösken men. Şala söölzüredi oytulaaştaan
anıyaktarnı taradı sıvırtap baza çoraan men. “Ben de oytulaş oynayarak büyüdüm. Ancak,
son zamanlarda oytulaş oynayan gençleri dağıtanlar arasında da bulundum.” (Koçoğlu
Gündoğdu 2012: 203) örneğinde, görüldüğü gibi konuşurun bizzat gerçekleştirmiş olduğu
eylemi ifade etmek için -GAn eki kullanılmıştır.
Başkı öreelinden ünüp kelgen. “Öğretmen odasından çıktı” (Monguş 2005: 385)
örneğinde de konuşur eylemin gerçekleştiğine bizzat kendisi tanık olmuştur.
Amgı Kızıl ka’t-ka’t çurttakçı bajıŋnarlıg, ööredilge bolgaş alban çerleri höy ulug
nayısılal apargan. “Şimdiki Kızıl, kat kat konutları olan, pek çok eğitim ve resmi kurumların
bulunduğu büyük bir başkent haline geldi” (Koçoğlu Gündoğdu 2012: 203) örneğinde ise -
GAn eki konuşurun görmediği fakat uzlaşılmış bir gerçeklik değerini yansıtmaktadır.
Yukarıdaki örneklerde görünüş açısından -GAn ekinin sınır sonrası bakışı değil
sınıra bakışı ifade ettiği görülmektedir. Burada olay kritik sınıra ulaşıldığında gözlemlenir.
Örneklerde -GAn eki olayın başlangıç ve bitiş sınırını vurgulamadan, sadece olayı doğrudan
gözlemlemeye imkan vermektedir.
Kanıtsallık açısından incelendiğinde -GAn ekinin -DX ekine benzer bir işlevle
kullanıldığı bu örneklerde kanıtsallık işlevinin bulunmadığı görülmektedir. Tüm örneklerde
de -GAn eki bilginin kaynağı hakkında bir fikir vermez.
Inçangaş men Aleksandr Sergeyeviçige ujurajıp, ooñ udurtup turar komitettiñ kılıp
egeleen ajılınıñ dugayında çugaalap beerin dileen men. “Bunun için ben, Aleksandr
Sergeyeviç ile idareciliğini yaptığı komitenin çalışmaları hakkında konuşmak
istedim/istiyorum.” (Koçoğlu Gündoğdu 2012: 206) örneğinde -GAn eki temelde Türkiye
Türkçesine -DX ile çevirilebilir. Ancak burada -DX ekinin şimdiki zaman işlevinde
kullanıldığı görülmektedir. Yetişin öldüm, Geldim geldim (kapı çaldığında) vb. örneklerde
olduğu gibi Türkiye Türkçesinde -DX için söz konusu olan bu durum, Tuva Türkçesinde
-GAn eki için de geçerlidir. Burada -GAn ekinin deiktik olmayan kullanımı söz konusudur.
Bu tür örneklerde geçmiş zaman özelliği yansızlaşmakta ve söz konusu yapının konuşma
anına ya da geleceğe atıfta bulunması söz konusu olabilmektedir (Aslan Demir 2016: 129).
Burada -GAn eki, -DX ekinde olduğu gibi, Johanson’un bitmişlik (perfective) kategorisinde
yaptığı ayrıma göre sözde bitmişlik (pseudoperfective) ifade eder. Yani gerçek bitmişlikte
(perfectivity proper) olduğu gibi bir eylemin kritik sınıra ulaşarak tamamen gerçekleştiğini
vurgulamak yerine sözde bitmişlik, sınırlar arasılığın yokluğundan doğar ve eylemleri bir
bütün olarak gözlemler (Johanson 1996). Yine -DX ile benzer işlevde kullanılan -GAn eki,
bu kullanımında kanıtsallık bildirmez.
X. Uluslararası Dünya Dili Türkçe Sempozyumu Bildiri Kitabı
87
-GAn Ekinin Ek-Fiil Yapısında Kullanımı
Türk dillerinde genel olarak bildirme ifadesi “er-” ek-fiili ile yapılır. Tuva
Türkçesinde ise er- “olmak” fiili irgi, iyik, iyin gibi kalıplaşmış birkaç söz dışında
bulunmamaktadır. Bu sebeple ek-fiilin geçmiş zaman çekimi Tuva Türkçesinde bol-, tur- ve
çor- gibi yardımcı fiillere geçmiş zaman eklerinin getirilmesi ile yapılmaktadır. -GAn eki ile
kurulan bu isim cümlelerinde yine kanıtsallık söz konusudur.
Inçalza-daa çıldagaannarnıŋ eŋ uluu, eŋ udurlanıışkın kıldınmazı ölüm bolgan.
“Halbuki sebeplerin en büyüğü, en karşı gelinemeyeni ölüm imiş” (Monguş 2005: 386)
örneğinde kanıtsallık açısından ‘sonradan farkına varma’ söz konusudur.
Ooñ kırgan-avazı ham kiji çoraan. “Onun büyük annesi şaman imiş.” (Koçoğlu
Gündoğdu 2012: 119) örneğinde dolaylı bilginin kaynağı olarak ‘başkasından öğrenme’
durumu söz konusudur.
-GAn ekinin bildirme kipi görevinde kullanımında da yine -DX ekinin işlevinde
kullanılabildiği görülür. -DX işlevinde kullanıldığında ekin kanıtsallık anlamı bulunmaz.
Küştüg, möge, tura-soruktug, bergelerge belen torulbas Tülüş, oojum, tomaannıg
Ondar, ooldarnıŋ eŋ-ne anıyaa, höglüü — Viktor kezeede oyunbaştaktıg, omak-sergek er
bolgan. “Güçlü, azimli, zorluklara kolay boyun eğmeyen Tülüş; sakin, uslu Ondar; oğulların
en genci, neşelisi Viktor her zaman şakacı, hayat dolu kişilerdi.” (Koçoğlu Gündoğdu: 2012:
119) örneğinde görüldüğü gibi -GAn eki -DX ekiyle benzer işlevde kullanılmıştır. Bu
sebeple -GAn eki burada kanıtsallık biçimbirimi olarak yer almamaktadır.
-GAn + İyelik Ekleri + ol veya bo Zamirleri
Tuva Türkçesinde fiil çekiminde kullanılan kişi ekleri, diğer Türk lehçelerinde
olduğu gibi iyelik kökenli kişi ekleri ve zamir kökenli kişi ekleri olmak üzere ikiye
ayrılmaktadır. Ancak bunların dışında ‘sıfat-fiil eki -GAn veya -Xr + İyelik Ekleri + ol veya
bo işaret zamirleri’ yapısı dikkat çekmektedir.
-GAn + iyelik eki + bo (-dur) yapısıyla, geçmiş zamanda sonuçlanmış, sonucu kişisel
olarak görülmüş ve ortaya konmuş hareket ifade edilir: doraan-na beer halıtkanım bo
“buraya dört nala geldim (işte karşınızdayım)”; -GAn + iyelik eki + ol (-dur) yapısıyla,
geçmişte belirli bir zamanda yapılmış ve sonuçlanmış eylem ifade edilir. Bu sonuçlanmış
eylem konuşma sırasında anlaşılır: Havaandan der töktüp turar çüvel, ejim, e’din iziy
bergeni ol be? “Alnından ter dökülüyor, ateşin mi yükseldi?” (Monguş 1968: 246-247).
Görünüş açısından sınıra bakış söz konusudur. Burada olay kritik sınıra ulaşıldığında
gözlemlenir. Johanson’a göre bu terminal perspektif, kanıtsallık içermez ve zaman çizgisinin
belli bir noktasında gerçekleşen olayı bir bütün olarak yansıtır (Johanson 1994: 258).
Bu yapıya geçmiş zaman anlamı veren -GAn ekidir. Söz konusu yapı ile oluşturulan
cümlelerde, gerçekleşen veya gerçekleşmeyen hareketin geçmiş zamanda özne tarafından
bizzat yapılmış veya tanık olunmuş olduğu görülmektedir. Bu sebeple kanıtsallık söz konusu
değildir.
2. -p (Zarf-fiil) + -DXr
Tuva Türkçesi gramerlerde “barımdaalıg ertken üye, tarihi geçmiş, duyulan geçmiş
zaman” olarak adlandırılan geçmiş zaman kipi -p zarf-fiil eki ve -turur yardımcı fiilinden
gelişen -DXr ekinin birleşiminden meydana gelir. Bu geçmiş zaman kipi kişi zamirleri ile
çekimlenir. Olumsuzu -BAyn eki ile yapılır. Tuva Türkçesinde bu kip şeklinin ikinci öğesi
X. Uluslararası Dünya Dili Türkçe Sempozyumu Bildiri Kitabı
88
olan -DXr eki, -p zarf-fiil eki almış eylem tabanına önlük-artlık ve düzlük-yuvarlaklık
uyumuna göre getirilmektedir.
Eski Türkçe ve Karahanlı Türkçesi dönemlerinde görülmeyen bu yapı, Harezm
Türkçesi döneminden itibaren yazı dilinde görülmeye başlamıştır. Günümüz Türk
lehçelerinden Tuva Türkçesi dışında Özbek, Kırgız, Karaçay-Malkar, Nogay, Kazak,
Azerbaycan, Türkmen, Altay ve Hakas Türkçelerinde varlığını sürdüren bu kip şekli,
Türkmen, Altay, Hakas ve Tuva lehçelerinde daha işlek bir kullanıma sahiptir (Ercilasun
2006: 89).
Tuva Türkçesinde bol-, tur- ve çor- gibi yardımcı fiillere -ptXr geçmiş zaman ekinin
getirilmesi ile ek-fiil yapısı oluşturulmaktadır. -GAn eki sıfat-fiil görevinde olabiliyorken -
ptXr eki bu görevde kullanılmamaktadır.
-p (Zarf-fiil) + -tXr Yapısındaki Geçmiş Zaman
Türkiye Türkçesindeki -mXş yüklemleştiricisi ile denk tutulabilecek olan –p + -tXr
yapısındaki geçmiş zaman eki, -DX ekinde olduğu gibi, belirleme noktasının konuşma
anından önce olması dolayısıyla öncekilik anlamında bir geçmiş zaman ifade etmektedir.
Zaman işlevi açısından bu iki ek arasında büyük bir fark yoktur. Ancak Türkiye
Türkçesindeki –mXş ekinde olduğu gibi -ptXr eki, -DX ekinden farklı olarak geçmiş zaman
ilişkisine ek olarak bir “dolaylılık” ve “kanıtsallık” bildirmektedir. Buna göre konuşmacı
kendi tecrübelerine dayanarak olayı “gördüğü gibi, anladığı kadarıyla” gibi birtakım
yorumlarla tasvir eder (Johanson 1994: 256-257).
Türkiye Türkçesine duyulan geçmiş zaman eki -mXş ile çevirilebilecek olan bu
geçmiş zaman kipini Sat ve Salzıŋma şöyle açıklar (Sat-Salzıŋma 1980: 193).
“Tanıklı geçmiş zaman ile çekimlenmiş eylem, kendisindeki hareketin gerçekleşip
gerçekleşmediğini, başkasının tanıklığı ile gösterir.”
Suurnuŋ eŋ-ne kıdıında çaa şkola tuduu egeley beriptir. “Köyün en kıyısında yeni
okul yapımı başlamış.” (Koçoğlu Gündoğdu 2012: 208) örneğinde konuşan buna tanık
olmamış, hareketin gerçekleştiğini, sonucundan görerek sonradan fark etmiştir.
Görünüş sisteminde sınır sonrası bakışı (postterminal) işaretleyen ek, eylemi kritik
sınırı aşıldıktan sonra gözlemler. Sınır sonrası görüntülenen eylem, kısmen ya da bütünüyle
görüş alanından çekilmiştir. Bu nedenle kritik sınırın aşılma anına dair bilgi, genellikle
doğrudan değil, bu gerçekleşmenin sonuçlarından, izlerinden ve etkilerinden hareketle
dolaylı olarak edinilir (Johanson 2003).
Monguş’a göre bu çekimde 2. ve 3. kişilerde, hareket konuşanın gözetimi dışında
oluşmuştur. Konuşan buna tanık olmamıştır. 1. kişilerde ise, konuşan hareketin
gerçekleştiğini, sonucundan görerek sonradan fark etmiştir veya hareketin gerçekleştiği,
konuşana kastî olarak hatırlatılmaktadır (Monguş 1963: 121-123).
Sartakpan oon hem kıdıında bir ögge kire beerge, paşta çüve haynıp turuptur.
“Sartakpan orada nehir kıyısında bir eve giriverdiğinde, kazanda bir şey kaynayıp
duruyormuş” (Tosun 2011: 445) örneğinde -ptXr biçimbiriminin algısal ve çıkarıma dayalı
bilgiyi işaretlediği görülmektedir. Burada kanıtsallık açısından ‘çıkarımda bulunma’ durumu
söz konusudur. Olayın gerçekleşmiş olduğu sonucuna, ortada bulunan kanıtları görme
suretiyle ulaşılmıştır.
X. Uluslararası Dünya Dili Türkçe Sempozyumu Bildiri Kitabı
89
Bir-le hanı ezim işti çerge çövüree çadırlıg Hunajık çurttap turuptur. “Gür bir
ormanın içinde kabuk çadırlı kuzucuk yaşarmış” (Tosun 2011: 445) ve Bir hün padişah aarıy
bergen bolgaş ooldarın çanınga kıygırıp aptır. “Bir gün padişah hastalanmış ve oğullarını
yanına çağırmış” (Monguş 2005: 346) örneklerinde nakle dayalı bilgi söz konusudur. Bilgiyi
edinme yolu ‘başkasından öğrenme/duyma’ şeklindedir.
Han Buuday: ‘Ok-ködek, ertir udup kaap-tır men!’- deeş, arnın sıybap tupa halıp
keep-tir (Han-Buuday hakkında masaldan) ‘Han Buuday: ‘Tüh, çok uzun zaman
uyuyakalmışım’ deyip yüzünü okşayarak ayağa kalkmış” (Tosun 2011: 446) örneğinde Han
Buuday uyuduğunun farkına varması üzerine kanıtsallık biçimbirimi olarak -ptXr ekini
kullanmıştır.
-ptXr Ekinin Ek-Fiil Yapısında Kullanımı
Tuva Türkçesinde ek-fiilin geçmiş zaman çekiminin bol-, tur- ve çor- gibi yardımcı
fiillere geçmiş zaman eklerinin getirilmesi ile yapıldığı yukarıda belirtilmişti. -GAn ekinin
ek-fiil yapısındaki kullanımı da yukarıda incelendi. Bu bölümde ise -ptXr eki ile kurulan
isim cümleleri ele alınmıştır. -GAn eki ile kurulan isim cümlelerinde olduğu gibi -ptXr
ile kurulan isim cümlelerinde de yine kanıtsallık anlamı bulunmaktadır.
Margıldaanıŋ ujuru mındıg bolup-tur. “Tartışmanın sebebi böyleymiş.” ve Bir
mergen anıyak çorup-tur oo. “Bir akıllı gençmiş, işte” (Tosun 2011: 265) örneklerinde
kanıtsallık açısından ‘sonradan farkına varma’ durumu görülmektedir.
Kezer-Çiŋgistiŋ çeeni Sartakpan dep kiji çoruptur. “Kezer-Çingiz’in yeğeni
Sartakpan denilen kişiymiş.” örneğinde başkasından öğrenme durumu vardır.
3. -GAn ve -ptXr Rekabeti
Görülen geçmiş zaman işlevi dışında -GAn eki görünüş sisteminde sınır sonrası
bakışı işaretlemektedir. Tuva Türkçesinde -GAn ekinden başka sınır sonrası bakışı
işaretleyen -ptXr yapısı da mevcuttur. Ancak burada görünüş ile ilgili ikinci bir karşıtlık
temeli olan “odaklılık” parametresi ön plana çıkar. Odaklılık, görünüş biçimbirimleriyle
işaretlenen görüntüleme alanının göreceli darlığı, bakış noktasını çevrelemesi ve buna bağlı
psikolojik yoğunlukla ilgili ölçüsel bir parametredir (Johanson 2000a: 39). Sınırlar arası
bakışta, gerçekleşme noktasına yönelik psikolojik ilgi ve bu noktadaki eylemsel yoğunlukla
karakterize edilen yüksek odaklılık, sınır sonrası bakışta ‘bakış noktası yönelimli olma’ veya
‘bakış noktasının hemen çevresinde olma’ ile ilişkilendirilmektedir (Johanson 2000a: 109).
Bakış noktası yönelimli olan sınır sonrası bakış yüksek odaklı, eylem yönelimli olan sınır
sonrası bakış ise düşük odaklı veya odaksız olabilmektedir (Aslan Demir 2016: 49).
Bu açıdan bakıldığında pek çok Türk dilinde -mXş’in yerine kullanılan -GAn ekli
geçmiş zaman orjinalinde teşhise dayalı anlatımlar için kullanılan yüksek odaklı bir sınır
sonrasılık biçimbirimi iken daha sonra hem teşhissel hem de tarihsel kullanımlara elverişli
hâle gelmiştir (Johanson 2000b: 72). Burada sözü edilen tarihsellik hiçbir zaman -DX ekli
geçmiş zamandaki düzeyde değildir, ancak bu düzeye belli oranlarda yaklaşma eğilimi
gösterir. Tuva Türkçesinde de -GAn ekinin çoğu zaman tarihsel anlatıya yaklaşan düşük
odaklı bir biçimbirim olarak kullanıldığı görülmektedir. -GAn ekinin sınırlı bağlamlarda
yüksek odaklı kullanımları bulunmaktadır. Yüksek odaklı bir görünüş değerini yansıtan -
GAn eki eylemden çok, eylemin sınır sonrasında gözlemlenen sonuçlarını ön plana
çıkarmaktadır. Ancak bu biçimbirimin tarihsel süreçte odaklılık derecesinin göreceli olarak
azaldığı görülür. -GAn eki, yüksek odaklı olduğu durumlarda eylemlerin kritik sınırı
X. Uluslararası Dünya Dili Türkçe Sempozyumu Bildiri Kitabı
90
aşıldıktan sonra ortaya çıkan niteliklerini sunarken düşük odaklı örneklerde tarihsel bir akışa
veya zaman çizgisi üzerinde zincirleme bir ilerleyişe işaret etmektedir. -GAn ekinin yüksek
odaklı kullanımlarının sınırlı bağlamlar içerisinde görülmesine karşın -ptXr eki daha çok
eylemlerin kritik sınırı aşıldıktan sonra gözlemlenen sonuçlarını ön plana çıkaran yüksek
odaklı bir biçimbirim olarak kullanılmaktadır.
-GAn ve -ptXr ekleri odaklılık parametresi bağlamında yüksek odaklı kullanımlara
sahip olduklarında bilginin kaynağı hakkında daha nesnel fikir vermektedirler. Bu durumda
eylemin kritik safhası görüş alanından çıkmış, bakış noktasının çevresinde gözlemlenen
sonuçları ön plana çıkmıştır. Eylemin sonuçları, yüksek odaklılık nedeniyle bakış noktasının
hemen çevresinde algılanabilir olduğu için sonuçlar ya da izler konuşur tarafından
betimlenecek kadar somuttur. Başka bir deyişle ‘konuşur eylemi değil eylemin sonuçlarını
ve izlerini görmekte ve gördüğünü anlatmaktadır (Aslan Demir 2016: 53).
Kayıŋaram, men adıŋarda taalıŋ-savaŋarnı düjürüp bereyn dep, kıska çugaalaan.
“Müsaade edin, ben atınızdaki eşyaları indireyim, diye kısaca konuşmuş.” örneğinde nakle
dayalı bilgi söz konusudur. Tarihsel anlatıya daha yakın ve eylem odaklıdır. Dolayısıyla bu
örnekte -GAn, düşük odaklı görünüş değerini yansıtmakla birlikte nakle dayalı bilgi söz
konusu olduğundan ‘başkasından öğrenme’ anlamında bir kanıtsallık söz konusudur.
Çüü bar opargan çer boor bo, çılgı bezin sug işpes? “Burada ne olmuş ki, yılkı bile
su içmiyor?” ve Urug erten ottup keerge, iyi ugbazın Çılbıga çip algan, iyi borbak baştarı
çıdıptır. “Kız sabahleyin uyanınca, iki ablasını Çılbıga yemiş, iki yuvarlak başları
yatıyormuş” (Arıkoğlu 2007: 1229-1230) örneklerinde ise eylemin sınır sonrasında
gözlemlenen sonuçları ön plana çıkmaktadır. Algısal ve çıkarıma dayalı bilgi söz konusudur.
Dolayısıyla burada hem -GAn hem de -ptXr eki yüksek odaklı görünüş değerini
yansıtmaktadır. Eylemin sonuçları, yüksek odaklılık nedeniyle bakış noktasının hemen
çevresinde algılanabilir olduğu için sonuçlar ya da izler bizzat konuşur tarafından
görülmüştür ve konuşur burada gördüğünü anlatmaktadır.
SONUÇ
Tuva Türkçesinde uzak geçmiş zaman eki olarak adlandırılan -GAn, hem fiil
çekiminde hem sıfat-fiil görevinde hem de ek-fiilin geçmiş zaman çekiminde
kullanılmaktadır. -GAn eki bütün kullanımlarında da Türkiye Türkçesindeki -DX ile işlevsel
paralellik gösterebilmektedir. –GAn ekinin görülen geçmiş zaman ifadesi oldukça fazladır.
Bu kullanımı ile -GAn eki görünüş açısından sınıra bakışı temsil eder ve kanıtsallık
bildirmez. Ancak -GAn eki, azımsanmayacak derecede Türkiye Türkçesindeki -mXş eki ile
de yapısal ve işlevsel benzerlik gösterir. Türkiye Türkçesindeki -mXş eki gibi sıfat-fiil
görevinde yaygın bir şekilde kullanılabildiği gibi isim cümleleri de oluşturabilmektedir.
İşlevsel açıdan bakıldığında literatürde öğrenilen geçmiş zaman eki olarak da tanımlanan -
mXş eki gibi öncekilik anlamında bir geçmiş zaman ifade eder. Aynı zamanda -GAn eki
görünüş açısından eylemi kritik sınırı aşıldıktan sonra gözlemlediği zaman, eyleme dair bilgi
de dolaylı olmaktadır. Bu kapsamda ek, dolaylı bilginin kaynağı hakkında fikir vermektedir.
‘-GAn + İyelik Ekleri + ol veya bo zamirleri’ şeklinde kurulan yapı Türkiye
Türkçesine -DX şeklinde aktarılabilir. Bu yapıya geçmiş zaman anlamı veren -GAn ekidir.
Söz konusu yapı ile oluşturulan cümlelerde, gerçekleşen veya gerçekleşmeyen hareketin
geçmiş zamanda özne tarafından bizzat yapılmış veya tanık olunmuş olduğu görülmektedir.
Bu sebeple kanıtsallık söz konusu değildir.
X. Uluslararası Dünya Dili Türkçe Sempozyumu Bildiri Kitabı
91
Tuva Türkçesinde öğrenilen geçmiş zaman eki olarak adlandırılan -ptXr eki, fiil
çekiminde ve ek-fiilin geçmiş zaman çekiminde kullanılmaktadır. -GAn eki sıfat-fiil
görevinde de görülür. Bu durum -ptXr ekinde görülmez. -GAn eki görülen geçmiş zaman
işlevinde de kullanılırken, -ptXr ekinde böyle bir durum görülmez. Ancak işlevsel açıdan -
GAn ekinden tamamiyle farklı değildir. Aynı şekilde öncekilik anlamında bir geçmiş zaman
ifade eder ve görünüş açısından eylemi kritik sınırı aşıldıktan sonra gözlemler. Bu durumun
doğal sonucu olarak -ptXr ekinde de eyleme dair bilgi dolaylıdır. Dolayısıyla ek, bilginin
kaynağı hakkında bir fikir vermektedir.
-GAn ve -ptXr eklerinin işlevsel açıdan birbirlerine oldukça yakın olduğu
görülmektedir. Her ikisi de görünüş sisteminde sınır sonrası bakışı yansıtabilir. Bunun
sonucu olarak da eylemin sonuçlarına dair bilgi dolaylıdır. Bu noktada odaklılık parametresi
devreye girmektedir. Bu durumda -GAn ekinin yüksek odaklı kullanımlarının sınırlı
bağlamlar içerisinde görülmesine karşın -ptXr ekinin daha çok eylemlerin kritik sınırı
aşıldıktan sonra gözlemlenen sonuçlarını ön plana çıkaran yüksek odaklı bir biçimbirim
olarak kullanıldığı görülmektedir. -GAn ekine göre daha yaygın bir şekilde -ptXr ekinde,
eylemin sonuçları, yüksek odaklılık nedeniyle bakış noktasının hemen çevresinde
algılanabilir olduğu için sonuçlar ya da izler bizzat konuşur tarafından görülmektedir.
KAYNAKÇA
Arıkoğlu, Ekrem (2007). Tuva Türkçesi, Türk Lehçeleri Grameri (Ed. Ahmet Bican
Ercilasun), Ankara: Akçağ Yayınları.
Aslan Demir, Sema (2016). Görünüş Kategorisi Türkmence Örneği, Ankara: Grafiker
Yayınları.
Aydemir, İbrahim Ahmet (2010). Türkçede Zaman ve Görünüş Sistemi, Ankara: Grafiker
Yayınları.
Comrie, Bernard (1985). Tense, (Cambridge Textbooks in Linguistics), Cambridge:
Cambridge University Press.
Demir, Nurettin (2012). Türkçede Evidensiyel, Bilig, 62: 97-118.
Ercilasun, Ahmet Bican (2006). Karşılaştırılmalı Türk Lehçeleri Grameri I, Fiil (Basit
Çekim), Ankara: Türk Dil Kurumu Yayınları.
İshakov, F. G.; Pal’mbah, A. A. (1961). Grammatika Tuvinskogo Yazıka, Fonetika i
Morfologiya, Moskva.
Johanson, Lars (1971). Aspect im Turkischen, Vorstudien zu einer Beschreibung des
türkeitürkischen Aspectsystems, Acta Universitatis Upsaliensis, Studia Turcica Upsaliensia
1. Almqvist & Wiksel, Stockholm.
Johanson, Lars (1993). Zur Entstehung historischer Prӓterita im Türkischen, Türk Dilleri
Araştırmaları, 3, 119-127.
Johanson, Lars (1994). Türkeitürkische Aspektotempora, R. Thieroff & J. Ballweg (eds.).
Tense sysrems in European languages, Tbingen: Niemeyer, 247-266.
Johanson, Lars (1996). Terminality operators and their hierarchical status, Devriendt, Betty
& Goossens, Louis & van der Auwera, Johan (eds.) Complex structures: A functionalist
X. Uluslararası Dünya Dili Türkçe Sempozyumu Bildiri Kitabı
92
perspective (Functional Grammar series 17.), Berlin & New York: Mouton de Gruyter,
229-258.
Johanson, Lars (2000a). Wievpoint operators in European languages, Dahl, Östen (ed.),
Tense and aspect in the languages of Europe, Berlin & New York: Mouton de Gruyter, 27-
187.
Johanson, Lars (2000b). Turkic indirectives, L. Johanson & B. Utas (eds.), Evidentials
Turkic, Iranian and neighbouring languages, Berlin & New York: Mouton de Gruyter, 61-
87.
Johanson, Lars (2003). Evidentiality in Turkic, Aikhenvald & R. M. W. Dixon (eds.),
Studies in Evidentiality, Typological Studies in Language 54., Amsterdam: John
Benjamins, 273-290.
Koçoğlu Gündoğdu, Vildan (2012). Günümüz Tuva Türkçesi Giriş-Dil Özellikleri-Metinler-
Söz Dizini, (Ege Üniversitesi Sosyal Bilimler Enstitüsü, Türk Dili ve Lehçeleri Anabilim
Dalı, Basılmamış Doktora Tezi), İzmir.
Monguş, D.A. (1963). Formı proşedşego vremeni izyavitelnogo nakloneniya v Tuvinskom
yazıke, Kızıl.
Monguş, D. A. (1968). Ob analitiçeskoy forme predikatsii v Tuvinskom yazıke, Uçeniye
Zapiski Tuv. Nİİ, 242-248.
Monguş, D. A. (2005). Tuvaca-Türkçe Sözlük, Kızıl: Tuva Sosyal Araştırmalar Enstitüsü.
Sat, Ş. Ç.; Salzıŋma, E. B. (1980). Amgı Tıva Literaturalıg Dıl, Kızıl: Tıvanın Nom Ündürer
Çeri.
Tosun, İlker (2011). Tuva Türkçesinin Şekil Bilgisi, (Trakya Üniversitesi Sosyal Bilimler
Enstitüsü Türk Dili ve Edebiyatı Anabilim Dalı Türk Dili Bilim Dalı Basılmamış Doktora
Tezi), Edirne.
X. Uluslararası Dünya Dili Türkçe Sempozyumu Bildiri Kitabı
93
DİVANÜ LUGATİ’T-TÜRK İLE KUTADGU BİLİG’DEKİ ÖLÜM
KAVRAMINA FELSEFİ AÇIDAN BAKIŞ
Doç. Dr. Venera ANARBEKOVA
Calal Abad Devlet Üniversitesi / Kırgızistan
Artur-argen@mail.ru
Burada Kaşgarlı Mahmut’un ve Yusuf Has Hacip’in eserlerindeki öğretici, arzu ve
ağıtlarla ilgili anlatmaya karar verdik. Çünkü hayat felsefesinin kanunu sayılan ölüm eylemi
eninde sonunda gerçekleşecektir. Bu yönden bakacak olursak, bu iki ünlü düşünürün
eserlerinde öğretici, arzu ve ağıtlar geniş anlamda kullanılmıştır.
Örneğin, Arzu şiirlerini inceleyecek olursak, eserde birçok değişik anlamdaki
satırları karşılaştırmak mümkündür. Örneğin, Divan-i Lügat-it Türk sözlüğünde Belirsiz
kahramana söylenen ağıtta:
Каны агып жошулду,
Кабы баары тешилди.
Өлүк менен кошулду,
Туулган күнү ушинтип баатыр [8, 101] -
Kanı akıp boşandı
Derisi baştanbaşa deşildi
Ölülerle bir oldu
Doğan güneş işte batıyor [8, 101]
Rahmetli olduğunu derin üzüntüyle bir daha hatırlamaktadır. Biraz daha netleştirirsek, sanki
torba patlayıp, içindeki sıvı akıp gitmiş gibi, onun kanı aktı, şimdi ise rahmetlilere katılacak,
onun doğum günü böylece sona erdi anlamında verilmiştir.
– Aynı arzuyu Ay Toldı Kün Togdu’yu hayattayken göremediğinde:
О, боорум, кайгырганым көрсөң боло,
Бир карайын козголуп келсең боло!
Жүзүңдү бир көрсөм деп дагы келсем,
Жер астына жашынып кетипсиң сен!
Бир боорум кайгы басты, кантип эми,
Күн көрөм? Өзүм жалгыз, көрбөй сени?
Түшүмбү же болбосо өңүмдөбү?
Сыйпалап таппай турам – эми сени! [6, 463]
Ciğerim, yandığımı bir görseydin,
Bir bakıma yerinden kalkıp gelseydin,
Yüzünü bir daha görmeye gelmiştim,
Sen toprak altına gitmişsin. [6, 463]
– bu gibi satırlardan ziyade günümüz toplumunda da arzu ve istek anlamındaki
şiirler yüzyıllardır insanoğlunun hayatında yer aldığını görmek mümkündür.
Kutadgu Bilig destanında ise Kün Togdu Ay Toldı’ya söylediği son vasiyetinde
Түз болуп, ак жолуңдан адашпагын,
Кудай десең максатты сен табасың.
Тирүүлөрдүн баарына боорукер бол,
Сөздө, иште ак болуп, түзөгүн жол...[6,
449] -
Temiz ol, düz yolundan şaşırma
Dürüst olusan ulaşırsın amacına
Canlıların hepsine yardımsever ol
Sözde, işte dürüst olup, düzelt yol..[6, 449]
X. Uluslararası Dünya Dili Türkçe Sempozyumu Bildiri Kitabı
94
Genelde destanlarda insanlara zenginlik, iktidar, malın geçici olduğu, insanlık, iyilik
amaçlı yapılan işlerin kalıcı olduğu vurgulanmıştır. Onunla beraber gerçek hayatta fazla
varlığın ve iktidarın kaygısını
Бийлигине эсирип аксымданган,
Жер алдында азабын тартар абдан...[6, 452]
Makamına havalanıp benimseyen,
Toprağa girdiğinde üzüntü çeker..[6, 452]
- gibi satırlarla akıl verdiğini gözlemlemek mümkündür.
Бу дүйнө өтүп кетет, жолу менен,
Өлөрсүң, а мөөнөтүн билбейсиң сен.
Тырмагынан ажалдын ким кутулат,
Бейпил жүрүп, акыры ал тутулат...[6, 451].
Bu dünya geçer, kendi yoluyla
Ölürsün sen de bir gün, bilmezsin ama
Ecelin elinden kim kurtulur
Eğlenir, gezer sonunda ona tutulur..[6, 451]
Buna bağlı olarak, küçük çaplı araştırmamızda tarihi bilgilerle karşılaştırmaya çaba
gösterdik. Örneğin, ‘’Borombay’ın vasiyetinde’’ [(Bugu soyunun Hanı Borombay Bekmurat
uulu (1789-1858)] de kendi halkının iyi imkânlarda yaşaması için çaba gösterdiğini, her
zaman kardeş gibi huzur içinde yaşamalarını, dışarıdan gelen komşulara iyi davranmalarını
vasiyet olarak bıraktığını görmekteyiz.
Белимден кетти дарманым,
Буулуккан ажал тез келди,
Боромбайга кез келди... [1, 185-189] –
Belimden gitti gücüm
Sıkılmış ecel geldi
Borombay’a sıra geldi… [1, 185-189]-
– gibi satırlarla insanın yaşam tarzındaki geleneksel olaylar anlatılmaktadır. Bu gibi
olgular günümüze kadar varlığını korumuştur ve ağıtlarda da geniş kullanılmaktadır.
Ağıtlarla ilgili bahsedersek, Kaşharlı Mahmud’un sözlüğünde çok güzel
açıklanmıştır. Örneğin, Er Tunga Alp’in vefatında söylenilen ağıtta:
Алп Эр Тоңа өлдүбү?
Эсиз дүйнө калдыбы?
Замана өчүн алдыбы?
Эми жүрөк жыртылар -
Alp Er Tunga öldü mü?
Dünya sahipsiz kaldı mı?
Korkak öcünü aldı mı?
Şimdi yürek yırtılır -
Afrasiab (Alp Er Tunga) vefat etti mi? Yalan dünyayı terk etti mi? Kaderi bu
muydu? Onun ardından ızdırap çekmekten, ağlamaktan yüreğimiz kanar [9, 72].
Улушту эрлер бөрүдөй,
Жакаларды жыртышып.
Кыйкырышып бакырып,
Сыктап көздөн жаш кетти
Erler kurt gibi uludular,
Hıçkırıp yaka yırttılar.
Kısık seslerle haykırdılar,
Ağlamaktan gözleri kapandı –
Afrasiab’ın vefatında üzülenler bozkurt gibi uluyup, yakalarını yırtıp, yüksek sesle
bağırıp, çağırıp ağlamaktan gözleri kapandı [9, 209].
Er Tunga Alp’i tarihi bilgilerden araştırmaya çalıştık. Onun adı tarihi bilgilerde
Afrasiab olarak geçmektedir. İlk önce, Türk, Azer, Özbek, Türkmen halklarının
efsanelerinde Afrasiab İran kökenli Türk halklarının birliğinin kurucusu, başkanı ve
kahramanıdır. İkinciden, komşu ülkelere savaş açıp, kendine almıştır. Afrasiab’in hayali
X. Uluslararası Dünya Dili Türkçe Sempozyumu Bildiri Kitabı
95
4 benzer kimliği kendine içerir ve özellikle Er Tunga olarak söylenir. Afrasiab Karahanlı
ve Selçukluların kurucusu olarak kabul edilir. Orta Çağ’daki efsanelerin arasında
Afrasiab’ın ölümden kaçmaya çalıştığıyla ilgili de anlatılmaktadır. Varyantların birinde
ise kale kurduğu, büyük demir duvarları dikerek, giriş ve çıkış kapıları kapattığı söylenir.
Demirden yapılan sütunlara sahte güneş, ay ve yıldızlar asılmıştır. Sonsuz hayatı
armağan eder diye umut ederek Afrasiab Güzellik ve Kudret Tanrılarına birçok
kurbanlık kesmiştir. Ancak, günlerden bir gün kendi yapma bahçesinde gezerken
hayatını kaybeder. Ölüm ona beden rengi gibi siyah ve öfkeli suratta gelir ve canını alır
[7, 90-95]. Ağıtta böyle geçer:
Заман күндү шаштырар,
Адам күчүн кемитер.
Ааламдан эрди түгөтөр,
Качса деле ал жетер –
Felek yarar gözetti,
Gizli tuzak uzattı.
Beylerbeyini kaptı,
Kaçsa nasıl kurtulur? –
kader her gün insanı şaşırtır, gücünü alır, yalan dünyadaki insanlardan kurtarır
(Arasiab ve yoldaşları gibi) ölümden (kim) kaçsa bile, onu bulur [9].
Onun yanı sıra ölüm hakkında ’’Kutadgu Bilig’’ destanında Kün Togdu rüya
yorumunda:
Карап көрчү, о кутман, өлүм жойпу,
Канча жерди дөбөлөп казып койду!
Канча сарай, ордону, шаарларды,
Өлүм бузуп, уранды орду калды.
Канча баатыр тайманбас өкүмдарды,
Өлүм койбой, өкүртүп көргө салды.
Канча байлык, чогулган дүнүйөнү,
Өлүм чачып, табылгыс жерге көмдү! [6,
448] –
Bakarsan, ölüm kutsal, ölüm kader
Tepe olduğu kazılan bir sürü yer
Birkaç saray, orduyu, şehirleri,
Ölüm bozdu, kalıntı yeri kaldı.
Bir sürü kahramanı, hükümdarı,
Bırakmadı, bağırtarak mezara attı,
Topladığı mal mülkü, parasını,
Ölüm saçtı, bulunmaz yere gömdü![6,448]
Satırlardan anlaşıldığı gibi iki düşünürün de dünya tanımında ölüm, bu trajedi, yerini
hiçbir şeyin dolduramadığı üzüntü ve gamdır.
‘’Divan-i Lügat-it Türk’’ sözlüğünde ise V-VI. yüzyıllardaki abidelerdeki yazılarda
kahramanların savaştaki kazançlarıyla ilgili anlatılmıştır. Turfandaki Manesçi metninde
ülkeyi (halkı) cesurluk ve güç ile yönettiği yazılmıştır.
Заман түгөл куурады,
Акылмандар азайды.
Азгын-тозгун жыйналды,
Акылман бек (Афрасиаб) өлгөнү -
Devrin sonu geldi,
Zeki, bilgeler azaldı
Geri kalanlar toplandı.
Zeki, akıllı insanın (Afrasiab) ölümü, devrin ters dönmesi, bozulmasıdır. Yetenek,
eğitim, titizliğin azalması olmuştur. Zülüm, kötü niyetli insanlar çoğalmış ve etrafa yayılmış,
Afrasiabla beraber tüm güzellikler kayboldu [9, 129]. O gittikten sonra böyle oldu.
X. Uluslararası Dünya Dili Türkçe Sempozyumu Bildiri Kitabı
96
Al+pel- Alpel yoksa Alp halkı ‘’Kahramanların ülkesi’’ anlamına gelir. El (halk),
boy birliği, halk, ülke, devlet anlamını taşımaktadır. Alp-tal-Alptal ise kelime kelimesine
çevirdiğimizde ‘’ güçlü kahraman’’ (+tal eki kelimenin köküne eklendiğinde anlamı
değişmiştir) anlamına gelir [5, 493].
Eski Türkçe kaynaklarda ondan fazla Türk yöneticilerinin adı geçer: Alp Kutluğ, Alp
Tarhan, Alp Toğrul, Alp Tegin, Alp Turmiş v.s. Bunların arasından bizim ilgimizi çekeni
Alp Er Tunga (Alp Er Tunga), çünkü folklorda, özellikle ağıtlarda çok karşılaştık.
Karahanlıların ünlü seçeresiyle ilgili fikri ilk olarak V.V.Grigoriev XX. yüzyılın
sonunda söylemiştir (1974) ve onu V.V. Barthold desteklemiştir. Günümüze kadar Orta
Asya halklarının tarihinde yer alır [5,493]. V.V. Barthold kendi düşüncesini net öğelerle
açıklamıştır. Turan’ın padişahı Afrasiab olarak adlandırılması mümkün değil, yoksa bu ad
Türkçe isimlerden eğil. Karahanlıların iki bilim adamı ve dilcisi Kaşkarlı Mahmut ve Yusuf
Has Hacip’in (Has Hacip, ordudaki ‘’özel hizmetçi’’ anlamına gelen değerli unvandır)
Afrasiab, Türk hükümdarı ve onun ismi Alp Er Tunga, onun yaptığı zaferleri şiire
aktarmışlar.
Kutadgu Bilig eserinde aşağıdaki gibi verişmiştir:
‘’ bu turk beklarindan otibel guluk, Tunga alp er erdi; utibel guluk. Tociklar ayur
oniAfrosing, Bu Afrosindi ellarni talop’’ [4]. Kelime kelimesine çevirirsek anlamı, Onu
kutsal ve ünlü Alp Er Tunga dediler, Alp, kahraman, cesur. Er, erkek, yiğit, cesur, asker;
Tunga (Tunga) kendi isminin başka bir adı Kaplan.
Bundan ziyade Alp Er Tunga, kahraman-asker-kaplan ve kaplan-asker-kahraman
veya güçlü –asker-kaplan anlamındadır. Alp Er Tunga’nın Afrasiab’ı yönettiği devir
Karahanlıların Orta Asya’yı V-VI. yüzyıllardaki Eftalitlerin yöneticisi Eflatan- Alptalan’ın
Alp Er Tunga’ya benzerliği vardır. O yüzden tarihi isimlerin etimolojisinde Eftal-Eptal-
Alptal-Alptalan Alp Er Tongo- Tongo Al Er ile karşılaştırmak mümkündür. Özbek tarihçisi
İ.M.Muminov’un düşüncesine göre Eftalitlerin yöneticisi Eflatan-Alptalan Alp Er Tunga
birbirine yakındır. Özbeklerin Alpamış destanının içeriği göçebe hayattaki Eftalitlerin devri
ile bağı vardır [10, 158]. Kaşharlı Mahmut ve Yusuf Has Hacip’in yazılı kaynaklarında
Afrasiab Eski Türk hükümdarı Alp Er Tunga olduğunu rastlamak mümkündür.
Ağıtların içerik özelliği, gerçeğe dayanmasıdır. Onunla beraber eserde ‘’koşok’’ (koşuk)
kelimesiyle karşılaşmak mümkün.
Таркан катын кутуңа,
Жеткир менден кошок.
Айткын: “Сиздин кулуңуз
Өтүнөт жаңы кызмат” –
Tanıdığın kadına,
Ulaştır bu koşuğu.
Söyle: “ Sizin köleniz
İster sizden yeni hizmet” –
onurlu ve tanınmış kraliçeye benim koşuğumu (arzu ve istek şiirimi) ulaştır ve ona şöyle
de: ‘’Sizin çok sadakatli hizmetçiniz yeni hizmet ister’’ [9, 373-374].
Onun yanı sıra sözlükte, belirsiz bir kahramanın vefatına yönelik ağıtla karşılaşmak
mümkün.
Душман отун өчүргөн,
Жолун тороп көңтөргөн,
Düşmanın ateşini söndüren,
Yolunu kesip, yok eden,
X. Uluslararası Dünya Dili Türkçe Sempozyumu Bildiri Kitabı
97
Кууп аны кетирген,
Ок тийип өзүн өлтүрдү.
Чоң ишке бел байлаган,
Дасторкону жайнаган,
Кышкызын да ызгаардан,
Ал үмүт болуп көрүндү.
Элге даам таттырган,
Каар душманды качырат,
Ограк жоосун кайтарган [2, 100-102],
Басты өлүм агдары [9, 500] –
Kendi toprağından çıkaran,
Kurşunla vurularak öldü
Büyük işi başlayan
Sofrasını herkese açan
Kışın soğuğundan da
O bizim umudumuzdu
Halkın karnını doyuran
Oğrak askerini kovan
Hükümdara geldi ecel [2, 100-102]
– O bir sürü büyük işleri başardı, konuklarını yemekle uğurlar, düşmanlarını ise yok
ederdi, Oğrak askerlerini de yerle bir etmişti, onun sonu böylece ölüm oldu. Oğrak,
Kaşharlıdaki cömert ve kahraman bir halk olarak bilinir.
Күн-түн туруп ыйладым,
Жашым менин сарыгып,
Күнү-түнү тынбай ыйлап,
Көзүмдүн жашы куюлду [8, 101] -
Gece gündüz ağladım,
Gözyaşlarım durmadan.
Gece gündüz ağlamaktan,
Gözümün yaşı kurudu [8, 101] –
burada bir bayanın rahmetliyi andığını söyleyebiliriz. Örneğin, günümüzde de
Kırgızlarda da rahmetliye söylenen ağıtlarla karşılaştırırsak:
Түнөгүнө келемин,
Түнөгүнөн таба албай.
Түңүлүп ыйлап кетемин,
Жайытына келемин.
Жайытынан таба албай,
Жалдырап ыйлап кетемин.
Артыңдан барып таба албай,
Менин эки эле көзүм оюлду [3, 43]
-
Yuvasına gelirim,
Yuvasından bulamadan,
Ağlayıp sonra giderim…
Peşinden gidip bulamadan,
Benim iki gözüm kör oldu… [3, 43]
–
gibi satırlar sözlüktekilerle doğrudan alakalıdır.
Genel olarak öğretici şiirler, arzu ve istekler ve ağıtlar yüzyıllardır kendi değerlerini
korudular. Onların varlığı halk arasında kullanılan ağıtlarla beraber devam edecektir. Çünkü
günümüzde kullanılan ağıtlarla eski dönemlerdeki ağıtların birbirine benzediğini
görmekteyiz. Bundan dolayı ölüm ile hayatın birbirine aykırı olduğu normal bir olgudur.
X. Uluslararası Dünya Dili Türkçe Sempozyumu Bildiri Kitabı
98
KAYNAKÇA
1. Akmataliyev A.: Egemberdieva S. Tarıhıy ırlar, koşoktor cana okuyalar. B: Şam,
2001. 21 c.
2. Ala Too curnalı №3(47). Мart, 2013.
3. Aydarkulova K.A., Mırzabayeva N.S., Anarbekova V.E. Koşok-insandı ekser//
canrı. Calal-Abad, 2014.
4. М, Blagodatnoe znanie. M, 1983.
5. Devoni lu; otit turk. T 1. S.M.Mutallibov ob Afrasiabe. T, 1963.
6. Cusup Balasagın. Kuttuu Bilim dastan. Eski Türkçeden çeviren Kozubekov T.
M.: NİK, 1993.
7. Köroğlu H. Oguzskiy geroiçeskiy epos. M, 1976.
8. Kaşharlı Mahmut ‘’Divan-i Lügat-it Türk’’ 2.cildi çevirenler Abduvaliyev İ.,
Akmatov T., Omorov A., Sultanaliyev İ., Tolubayev M., B.: ‘’Biyiktik’’ 2013.
9. Kaşharlı Mahmut ‘’Divan-i Lügat-it Türk’’. 1.cilt. B.: ‘’Biyiktik’’ 2013.
10. Muminov İ.M. İstoriya Uzbekskoy SSR s drevneyşih vremen do naşih dney. T.:
Fan. 1974.
11. Çorotegin, K.Mahmud Kaşgari (Barskani) cana anın ‘’Divani Lügat-it Türk’’
söz cıynagı (1072-1077). B.: ‘’Kırgızstan’’ 1997.
X. Uluslararası Dünya Dili Türkçe Sempozyumu Bildiri Kitabı
99
YABANCILARA TÜRKÇE ÖĞRETİMİNDE DİL BİLGİSİNİN ÖNEMİ
Öğr. Gör. Berrin AR
Eskişehir Osmangazi Üniversitesi / Türkiye
arbrrn@gmail.com
Giriş
Türkçenin yabancı dil olarak öğretilmesinde, kişinin doğru ve anlaşılır bir iletişim
kurması için dilin omurgası olan dil bilgisinin doğru öğretimi çok önemlidir. Bu
gerçekleştiği takdirde bir dilin bütün imkânları ve gücü de ortaya çıkmış olur.
Yabancılara Türkçe öğretiminde dil bilgisinin önemi kapsamında şu başlıklar
üzerinde durulacaktır:
• Dil bilgisi öğretiminin tarihi süreci nedir?
• Yabancılara Türkçe öğretiminde kullanılan bazı yaklaşım, yöntemlerde dil bilgisine
bakış açısı nasıldır?
• Yabancılara Türkçe öğretiminde dil bilgisinin öğretimi nasıldır?
• Yabancılara Türkçe öğretiminde dil bilgisi öğretimi nasıl olmalıdır?
• Yabancılara Türkçe öğretimi alanında çalışan kişilerin dikkat etmesi gereken
unsurlar nelerdir ?
1.Dil bilgisi öğretimin tarihsel süreci:
Dil bilgisi öğretimi, dilin ses, şekil ve cümle yapılarını birtakım yöntemler
kullanarak öğrencilere sezdirme ve bu yolla onların dili etkili, doğru ve düzgün
kullanmalarını sağlamaya yönelik etkinlikler yapma sürecidir. (Dolunay, 2010:277).
En eski dil bilimcilerin Hintliler olduğu ve M.Ö. 330’lu yıllarda dil bilgisi öğretildiği
bilinmektedir. Batıda dil bilgisinin kurucusu olarak Aristoteles kabul edilmektedir. Orta
çağda dil bilgisi “eğitimin temeli” olarak kabul edilmiştir. Rönesans döneminde İtalyanca,
Almanca, İngilizce, Fransızca gibi çeşitli dillerin dil bilgisi kitapları yazılmıştır. (Cuq, 1996;
Smith, 2007). Eski Türkler’den Emeviler’e ve Osmanlılara kadar Türk ve İslam dünyasında
da çeşitli dil bilgisi kitapları ve sözlüklerin yazıldığı görülmektedir.1858 yılında Rüstiyelerin
açılması ile birlikte dil bilgisi öğretimi okul programlarına girmiştir. Cumhuriyet döneminde
Türk Dili Tetkik Cemiyetinin (1932) kurulması ile dil bilgisi kitapları oluşturulmaya
başlanmıştır. (Güneş, 2017).
2. Yabancılara Türkçe öğretiminde dil bilgisine bakış açısı olarak bazı yaklaşım ve
yöntemler:
Dünyamızda 1800’li yıllardan günümüze kadar hedef grubun değişmesi, amacın
değişmesi vb. gibi nedenlerle çeşitli dil bilgisi öğretim yaklaşımları ve yöntemleri ele
alınmıştır.
2.1 Yaklaşım: Dil öğretiminde uygulama ve ilkelere kaynak teşkil eden, dilin ve dil
öğrenmenin doğası ile ilgili kuramlardır. (Richards ve Rodgers 2007:20; Brıown,2001 :14).
Yaklaşımlar; amaç, yöntem, ilkeler bakımından birbirinden farklı özellikler gösterir.
X. Uluslararası Dünya Dili Türkçe Sempozyumu Bildiri Kitabı
100
a) Geleneksel yaklaşım: Dünyamızda dil bilgisi öğretiminde kullanılan en eski
yaklaşımlardan biridir. Bu yaklaşımda dil kurallardan oluşur. Dilin kurallarını öğrenen kişi
dili iyi öğrenir. Bu nedenle dil öğretiminde öncelik dil bilgisi öğretimidir. Karışık ve zor dil
bilgisi kurallarının ayrıntısına kadar inilir. Ders kitapları dil bilgisi ağırlıklıdır. Orta çağdan
günümüze kadar gelen bu yaklaşım Fransa, Almanya, İngiltere gibi ülkelerde 1950’li yıllara
kadar uygulanmıştır.
b) Davranışçı yaklaşım: Bu yaklaşımın amacı öğrencinin davranışlarını değiştirmek ve
istenilen davranışları öğretmektir. Bir davranış veya bilgi bireyde otomatik hâle gelinceye
kadar tekrar edilir. Sürekli tekrar yapma, iyi uyarıcılar kullanma öğrencide olumlu
davranışları pekiştirme önemlidir. Bu uygulama dil bilgisi öğretiminde de söz konusudur.
Skinner, dil öğretimini davranışçı modelin merkezine yerleştirir. Skinner’e göre “Dil, bir
davranıştır.” Diğer davranışlar gibi uyarıcı-tepki bağlamında çeşitli tekrar ve taklitlerle
öğretilir. Bu da öğrenciyi şartlandırması ve dil bilgisi öğretiminde de zihinsel becerilerini
kullanamadığı yönünde eleştiri almasına neden olur.
c) Bilişsel yaklaşım: En önemli temsilcisi Noam Chomsky’dir. Ona göre dil edinilmektedir.
Dil edinim süreci insanlarda genetik bir donanımla gerçekleşmektedir. Çocuklarda dil bilgisi
diğer öğrenme süreçlerinden tamamen farklıdır. Çocuklar dil edinmek için özel olarak
programlanmıştır. Chomsky ve öğrencilerine göre, bireylerde dili oluşturan ögeler, yani söz
dizimi, anlam bilgisi, ses bilgisi vb. bilgiler, beyinde genetik ve modüllü bir donanımla
bulunmaktadır. Bu dil sistemi tamamen insana özgüdür.
d) Yapılandırıcı yaklaşım: Bu yaklaşımda öğrenme bireyin aktif çabasıyla oluşmakta ve
zihninde yapılandırılmaktadır. Dil öğrenmenin de bu şekilde olduğu savunulur. Bu
yaklaşımda dil bilgisi öğretimi ayrıntılı olarak ele alınmış, amaçları, içeriği ve süreci
belirlenmiştir. Dil becerilerinin de zihinsel becerilerle ilişkili olduğu kabul edilir. Burada dil
bilgisi öğretmenin amacı, dil becerileri, iletişim, anlama, etkileşim, işlevsellik, kavramları
geliştirme ve zihinsel becerileri geliştirme aracı olarak ele alınmaktadır. Yani dil bilgisi
öğretimi bir amaç değil, çeşitli becerileri geliştirmek için bir araç olarak görülmektedir. Bu
nedenle de çok ayrıntılı kurallar içermemektedir. Dil bilgisi öğretimi, bir anlamı aktarmak ve
iletişim kurmak için yapılır.
e) İletişimsel yaklaşım: Dilin iletişim aracı olmasından yola çıkar. Dilin kuralları değil,
kullanımı esas kabul edilmiştir. Dilin kurallarını kavratırken asıl amaç uygulama alanlarıdır.
Bu yaklaşımda okuma-dinleme-konuşma-yazma olmak üzere dört alanın becerilerini
geliştirme üzerinde durulur. Kuralları öğrenirken, kuralların kullanım alanlarını belirlemek
de önemlidir. Dil bilgisi kurallarını uygulayabileceği çok sayıda iletişim etkinlikleri
kullanılır. Öğrencinin anlaması ve uygulayarak kavraması sağlanır. (Güneş, 2017)
Dil öğretim yaklaşımları; ilk olarak dilin kurallarını önemseyen ve ayrıntılı olarak
ele alan geleneksel yaklaşım dönemi; ikinci, dili davranış olarak ele alan davranışçı yaklaşım
dönemi; üçüncü olarak da dil öğretiminde günlük iletişimi geliştirmeyi hedefleyen iletişimsel
yaklaşım dönemi olarak sıralanabilir.
2.2 Yöntem: Sözlükte bir amaca erişmek için izlenen, tutulan yol olarak tanımlanan yöntem
(TDK), farklı kaynaklarda yaklaşımların uygulamaya konulması olarak da tanımlanmaktadır.
Yabancılara Türkçe öğretiminde kullanılan yöntemler, genel itibariyle, kullanılmakta olan
bir yöntemin yetersiz kaldığı noktalarda ortaya çıkmış, farklı durum ve şartlarda dilin daha
iyi öğretilmesine imkân sağlamıştır. Yaygın bir biçimde kullanılan yabancı dil öğretim
yöntemleri şunlardır:
X. Uluslararası Dünya Dili Türkçe Sempozyumu Bildiri Kitabı
101
a) Dil bilgisi çeviri yöntemi: Bu yöntemin amacı dil bilgisi kuralları ve çeviri yoluyla
öğrencilere okuma- dinleme ve konuşma becerilerini öğretmektir. Bu yöntemde önce kural
sunulur, ardından cümle içinde gösterilir. Bu cümleler sadece kuralları göstermek için
kurulduğu ve metinden bağımsız olduğu için çalışmalar tek düze kalabilir. Bundan dolayı
eleştirilmektedir.
b) Doğrudan öğretim yöntemi: Dil bilgisi ayrıntılara girilmeden verilir. Örneklerden
hareketle dolaylı anlatılır. Dil bilgisi bir amaç değil, araçtır. Konuşma ve okumayı
tamamlayıcı bir ögedir. (Puren, 2004; Rodrıquez Seara, 2004)
c) Aktif Yöntem: Dil bilgisi çeviri ve doğrudan öğretim yönteminin birleşimidir. Bu iki
yöntemin dengelenmiş hâlidir.
d) İşitsel-Sözel Yöntem: Bu yönteme göre dil bir insan davranışıdır. Bu davranışlar uyarıcıtepki
ve pekiştirme bağlamında şartlandırılarak geliştirilir. Bir uyarıcıya verilen doğru
cevaplar tepki olarak ele alınır. Uygun tepkiler almak için de yoğun tekrarlar yapılır. Bu
tekrarlarla dil yapılarını ezberlemeleri, otomatik tepki vermeleri sağlanır. (Puren,2004;
Rodrıquez Seara, 2004) Başlangıçta dil bilgisine fazla yer verilmez. Dil bilgisi öğretimi
aşamalı olarak çeşitli konulara yerleştirilir.
e) Sezdirme Yöntemi: Dilin kurallarını ezberlemekten ziyade, öğrencilerin dil ve zihinsel
becerilerini geliştirmeyi amaçlamaktadır. Dili sorgulama ve araştırma yapma mantığı
oluşturur. Dilin kuralları öğrenciye sözel bilgiler gibi aktarılmaz. Öğrenci keşfeder. Dilin
işlevlerini anlamaya çalışır. Somuttan soyuta, özelden genele gider. ( Güneş, 2017).
3. Yabancılara Türkçe öğretiminde dil bilgisinin öğretimi:
Yabancılara dil olarak Türkçe öğretimi meselesi, 1900’lı yıllarla birlikte güncellik
kazanmış bir konu olarak görülse de geçmişinin çok eskiye dayandığı düşünülmektedir. Bu
düşüncenin geçerli dayanakları, Türklerin tarih boyunca ortaya koyduğu hareketli hayat
tarzı, göç ettikleri farklı coğrafyalarda geliştirdikleri ilişkiler, kurmuş oldukları devletler,
muhtelif kültür ve medeniyetlerle girdikleri etkileşimler, dillerin farklı açılardan gelişmesine
ve derinleşmesine yön vermiştir. Türklerin tarihteki belirleyici özellikleri farklı
coğrafyalarda yönetici olarak bulunmaları dolayısıyla Türkçe öğrenimine ve öğretimine tarih
boyunca ilgi gösterilmiştir. (Balcı, 2016:11).
Günümüzde bu ilgi katlanarak devam ederken, Türkçenin Yabancı dil olarak
öğretimi artık uzmanlık alanı olarak ele alınmakta, Türkçenin daha iyi nasıl öğretilebileceği
konusunda araştırmalar ortaya konmaktadır. Bunun için de Diller İçin Avrupa Ortak
Öneriler Çerçevesi Metni (Common European Framework of Reference for Languages,
2001) esas alınarak sınırları belli, düzeylere uygun ders kitapları hazırlanmaktadır.
Diller İçin Ortak Öneriler Çerçevesi Metni’nde dil bilgisinin genelde bir dilin
ögelerinin birleştirilmesiyle cümlelerin oluşturduğu bir kurallar bütünü olarak görülebileceği
vurgulanırken, dil bilgisi yeterliliğinin ise bir dilin dil bilgisi araçlarına ilişkin bilgi ve
bunları kullanma yeteneği olarak tanımlanabileceği ifade edilmektedir. Belirli kalıp ifadeleri
ezberlemek yerine, söz konusu kurallara uygun iyi biçimlendirilmiş ifadeler ve cümleler
üretme bireylerin dil bilgisi yeterliliğini oluşturmaktadır. Yine bu metne göre her bir dilin dil
bilgisi karmaşıktır ve kesin bir betimlemeye uygun değildir.
X. Uluslararası Dünya Dili Türkçe Sempozyumu Bildiri Kitabı
102
Diller İçin Avrupa Ortak Öneriler Çerçeve Metnine Göre Dilbilgisel Doğruluk
Kümesi
C2 Karmaşık dilsel araçları kullanırken bile dil bilgisi hâkimiyetini korur.
C1 Büyük ölçüde dil bilgisi kurallarına sadık kalabilir; nadir olarak pek farkına
varılmayan hatalar yapar.
B2 Dil bilgisi yapılarına iyice hâkimdir. Yanlış anlaşılmaya neden olacak hatalar
yapmaz.
B1 Alışılagelmiş durumlarda yeterli derecede doğru konuşarak anlaşabilir; anadilinin
etkisi belirgin olsa da genelde dil bilgisi yapısına iyice hâkimdir.
A2 Bazı basit yapıları doğru olarak kullanabilir; ama eylemlerde zamanları karıştırsa ya
da unutsa, özne eylem bağlantısını kurarken sistematik temel yanlışlar yapsa da
genelde ne demek istediği anlaşılır.
A1 Birkaç basit dil bilgisi yapılarını ve kalıp cümleleri kapsayan kısıtlı ezberlenmiş bir
dağarcığa hâkimdir.
Bu bağlamda bir dil bilgisi yapısı öğretilirken Diller İçin Avrupa Ortak Öneriler
Çerçevesi de mutlaka göz önünde bulundurulmalıdır. ( Türkçenin Yabancı Dil Olarak
Öğretiminde Yöntem ve Uygulamalar, Yunus Emre Enstitüsü, 2016, s. 150-151)
Mevcut durumda yabancılara Türkçe öğretimi için hazırlanan kitapların çoğunda dil
bilgisi bazen tablo şeklinde gösterilir, bazen de metin içinde sezdirilir. Bazı yerlerde
doğrudan kuralların verildiği ezberci modellere rastlanılsa da son zamanlarda iletişimin ve
etkileşimin asıl amaç olduğunu gösteren örneklerin arttığı görülmektedir.
4. Yabancılara Türkçe öğretiminde dil bilgisi öğretimi nasıl olmalıdır?
Bir dile hâkim olan kurallar bütünü olarak açıklanan dil bilgisi kendi içinde çeşitli alt
dallara ayrılmaktadır. Dilin seslerini inceleyen alana ses bilgisi (fonetik), kelime ve şekilleri
konu edinen alana şekil bilgisi (morfoloji), kelime ve şekillerin aralarındaki ilişkileri
inceleyen kısmına cümle bilgisi (söz dizimi) denilmektedir. Dil bilgisi hem bu alt dallardaki
gelişmeleri hem de bunlar arasındaki ilişkileri kapsar.
Dil bilgisinin alt dallarını oluşturan ses bilgisi; birbirinden ayırt edilen ses bilgisel
özellikleri göstermesi bakımından önemlidir. Alfabe çalışmasında ses bilgisinden
yararlanılır. Şekil bilgisinde; hem sözcüklerin iç yapısı anlaşılmış hem de eklerin işlevi
kavranmış olur. Türkçenin sondan eklemeli dil özelliği örneklerle pekiştirilir. Yine işlevsel
bir yaklaşımla ele alınır. Cümle bilgisinde; doğru sıralamayla cümlenin kuruluşu öğretilir.
Yabancılara Türkçe öğretiminde dil bilgisinin dilin temel dört becerisinden biri
olmadığı ancak bütün dil becerilerini kuşatan bilgi ve kurallar bütünü olarak dilin dışında da
olmayan bir alan olduğu unutulmamalıdır (Kurt, 2016). Yabancılara Türkçe öğretiminde dil
bilgisi kullanımının en önemli hedefi işlevsel olmasıdır. Yani dil bilgisi kuralı işlevine uygun
kullanılabilmelidir. Mesela, öğrenci geçmiş zaman öğretiminde anılarından bahsedebilmeli,
gelecek zaman öğretiminde plan ifadesi söyleyebilmelidir.
X. Uluslararası Dünya Dili Türkçe Sempozyumu Bildiri Kitabı
103
Kişi öğrendiği kuralla hangi iletişim ihtiyaçlarını karşılayacağını bilmelidir. (Göçen
ve Okur, 2013:337). Dolayısıyla öğrenciye bağlam içerisinde dilin kuralları gösterilmeli ve
kuralı öğrencinin sezmesi sağlanmalıdır. Bağlam içinde kuralı sezen öğrenci de benzer
örneklerle kurala ulaşmış olur. Böylece yapı ve anlam ayrı ayrı değil; biçim-anlam ve
kullanım odaklı bir yaklaşımla ele alınmış olur.
5.Yabancılara Türkçe öğretimi alanında dikkat edilmesi gereken unsurlar:
Dil bilgisi ile dil becerileri etkileşim içerisinde olmalıdır. Mesela, “Emir Kipi”
konusunda öğrenciye bir anons dinletilmeli, duruma uygun şekilde kullanılmasıyla daha iyi
kavraması sağlanmalıdır.
Yabancılara Türkçe öğretiminde dil bilgisi konularının sıralaması yapılmalıdır.
Soyut bilgi yapısı somutlaştırılmalıdır.
Sosyal medya araçları içinde dil bilgisi malzemesi sezdirilerek sunulmalı, yazım
kurallarına dikkat edilmelidir.
Dil bilgisinin kullanımı, öğrenme ortamları içerisine yerleştirilmelidir.
Seviyelere uygun dil bilgisi yapılarının kullanılabileceği okuma metinleri inşa
edilmelidir.
Konuşma ve yazma gruplarında etkin dil bilgisi kullanımı yapılmalıdır.
Dil bilgisinin hedef dili anlamlandıran bir öge olduğu unutulmamalıdır.
Sonuç
Dil bir iletişim kurma amacı olarak kullanılır. Sonra tekrarlayan bir davranış hâline
getirilir. Bu davranışlar ile bir etkileşim meydana gelir. Söz konusu etkileşim neticesinde dil
bilgisi kuralları bulunmuş olur. Sınıf içinde de dilin doğal varlığı olan etkileşim bağlamında,
sonra davranış bağlamında, en son da karşılıklı etkileşim bağlamında bir kural oluşturmuş
olunur. Yabancılara Türkçe öğretiminde amaç kişilere kuralların ezberletilmesi değil, dil
bilgisini yaşayan Türkçenin içerisinde kullanılabilmesini sağlamaktır.
X. Uluslararası Dünya Dili Türkçe Sempozyumu Bildiri Kitabı
104
KAYNAKÇA
Güneş, Firdevs, Türkçe Öğretimi Yaklaşım ve Modeller, Pegem Akademi ,s. 275- 282,
Ankara, 2017.
Durmuş, Mustafa , Yabancılara Türkçe Öğretimi, Grafiker Yayınları, Ankara, 2013.
Develi H., Yıldız C.,Balcı M.,Gültekin İ., Melanlıoğlu D., Uygulamalı Türkçenin Yabancı
Dil Olarak Öğretimi El Kitabı, Kesit Yayınları,C.1, İstanbul, 2017.
Develi H., Yıldız C.,Balcı M.,Gültekin İ., Melanlıoğlu D., Uygulamalı Türkçenin Yabancı
Dil Olarak Öğretimi El Kitabı, Kesit Yayınları,C.2, s.17-40, İstanbul, 2017.
Türkçenin Yabancı Dil Olarak Öğretiminde Yöntem ve Uygulamalar, Yunus Emre Enstitüsü,
Kültür Sanat Basımevi, s. 150-151,İstanbul, 2016.
Kılınç, A., Şahin, A.,Yabancı Dil Olarak Türkçe Öğretimi, Pegem Akademi
Güzel, Abdullah, Barın Erol, Yabancı Dil Olarak Türkçe Öğretimi, Akçağ Yayınları,
Ankara, 2013.
Barın, Erol, Türkçe Dil Bilgisi 1, Ses Bilgisi, Öncü Kitap, Ankara 2010.
Balcı,M. (2016). Tarihi Seyrinde Türkçenin Yabancı Dil Olarak Öğretimi I: Cumhuriyet
Dönemi Öncesi Türkçenin Yabancı Dil Olarak Öğretimi. ( Editörler: Hayati Develi vd.)
Göçen, G ve Okur, A.(2013). Dil Bilgisi Eğitimi. M.Durmuş, A Okur (Ed) Yabancılara
Türkçe Öğretimi El Kitabı ( 333-356). Grafiker Yayınları, Ankara, 2013.
Kurt,M.,Türkçenin Yabancı Dil Olarak Öğretiminde Dil Bilgisinin İşlevi. F.Yıldırım ve
B.Tüfekçioğlu(Ed.) Yabancı Dil Olarak Türkçe Öğretimi Kuramlar-Yöntemler-Beceriler -
Uygulamalar Pegema Yayıncılık, Ankara,2016.
Puren,2004;Rodrıquez Seara,2004
Cuq, 1996; Smith, 2007
X. Uluslararası Dünya Dili Türkçe Sempozyumu Bildiri Kitabı
105
CODEX CUMANİCUS'TA GEÇEN 'AGIR SIY' VE 'SIY TABUḪ'
İKİLEMELERİ ÜZERİNE
Prof. Dr. Mustafa ARGUNŞAH
Erciyes Üniversitesi / Türkiye
mustafargunsah@gmail.com
1. Güner ile birlikte 2015 yılında yayımladığımız Codex Cumanicus'ta (= CC)
agırsıy bile (31a/6) biçiminde geçen yapıdaki agır sıy ikilemesindeki ikinci kelimeyi
yanlışlıkla bir ek gibi düşünerek bitişik okumuş (Argunşah-Güner 189) ve agırsıy "onur,
saygı, hürmet", agırsıy bile "onurlu, saygılı, hürmetli" (416) anlamlarını vermiştik. Codex
Cumanicus'un birinci defterinde (İtalyan bölümü) geçen bu yapıya ikinci bir el tarafından
sonradan eklenen kelimeleri de avursı bile (Argunşah-Güner 189) biçiminde okumuş, yine
sonradan eklenen ve yalnız ḫor hecesi okunabilen üçüncü eş anlamlı biçimi metin
bağlamında ḫor[mat bile] (189) olarak kaydetmiştik. Bunlara da kitabın Dizin bölümünde
aynı anlamları vermiştik.
2. Kitap yayımlandıktan sonraki kontrollerimizde bu yanlışlığı fark etmiş, yeni
baskılarda düzeltmek üzere notumuzu almıştık. Metinde geçen bu yapının bir ikileme
olduğunun farkına varamamış olmamızın sebeplerinden birisi, daha önceki bitişik okumalar
ve anlamlandırmaların etkisinde kalmamızdır. Hatta ikinci el tarafından eklenen avursı
kelimesindeki ikinci bölümün +sI eki gibi durması, bizi agır sıy ikilemesini de bitişik
okumaya ve birlikte anlamlandırmaya yönlendirmiş olmalı. Çalışmamızın gramerinde
"Addan ad türeten ekler" bölümünde +sIy ekini +sI ekinin bir varyantı gibi düşünmüş,
"Soyut ad türetmiştir: agırsıy "saygı, hürmet" < agır "değerli" + sıy" (78) biçiminde
vermiştik. Açıkça buradaki "saygı, hürmet" anlamına gelen sıy kelimesini tanıyamamış ve eş
anlamlı bir ikilemeyi fark edememiştik. Hâlbuki ikinci defterde sıy kelimesiyle kurulan
benzer bir ikileme daha geçmekte (304) ve aynı anlama gelmekte idi. Metinde "bu Bėyimizni
övelim, sıy tabuḫnı / kılalım" (73a/16-17) cümlelerinde geçen sıy tabuḫ ikilemesini Dizin'de
sıy "saygı, hürmet", sıy tabuḫ "saygı, hürmet, itibar" ve sıy tabuḫ kıl- "saygı, hürmet, itibar
göstermek" (814) biçiminde doğru değerlendirmiştik.
3. Eckmann, Çağatayca El Kitabı adlı eserinin yapım ekleri bölümünde isimden isim
yapan -sı/-si ekine örnek olarak agırsı kelimesini vermiştir: agırsı “saygı, itibar,
misafirperverlik” GN 76b:4 (aġır "ağır"). Yazar bu ek için artuḳsı "fazla, çok", ayruḳsı
"farklı, muhtelif" örneklerini de eklemiştir (36). Bu kelimenin geçtiği tek metin olan
Lütfi'nin Gül ü Nevruz mesnevisinin dizinini hazırlayan Orak çalışmasında aġırsı kelimesini
madde başı almış, fakat anlam vermeden bırakmış, alt maddede aġırsı ḳıl- (53/2) yapısını da
anlamlandırmamıştır (4). Ünlü, Çağatay Türkçesinde tespit edilen bu tek örneği sözlüğüne
almış; agırsı "izzet, ikram", agırsı kıl- "izzet ve ikramda bulunmak" (GN) (16) anlamlarını
vermiştir. İsimden isim yapan +sI eki, Eckmann'ın çalışmasında artuḳsı ve ayruḳsı
kelimelerinde doğru örneklendirilirken "saygı, itibar, misafirperverlik" anlamı verilen agırsı
kelimesinde yanlış kullanılmıştır. Şenyüz de Eckmann gibi, 2017 yılında tamamladığı
doktora tezinde benzerlik sıfatları türeten +sI ekini incelerken Ermeni Harfli Kıpçak
Türkçesi metinlerinde tespit ettiği artıḫsı ve ayruḫsı kelimeleri yanında CC'teki avursı ~
aġırsıy örneğini de vermiştir (Şenyüz 157). Eckmann iki kelimeyi tek bir leksik birim olarak
anlamış ve agırsı olarak kaydetmiştir; oysa bu ibare iki leksik birimden oluşmaktadır.
Dolayısıyla kelimeyi agır sı[y] olarak okumalıydı. Bizim kelimeyi tek bir birim olarak
değerlendirmemizde onun kaydettiği yanlış örnek de etkili olmuştur.
X. Uluslararası Dünya Dili Türkçe Sempozyumu Bildiri Kitabı
106
4. agır kelimesi "hafif olmayan, ağır" temel anlamı dışında Eski Türkçeden beri
"değerli, itibarlı, saygın" anlamlarıyla da kullanılmaktadır (bk. agır Clauson 88, Nadelyayev
19-20; agırla- Clauson 94, Nadelyayev 19-20). Bu kelime Codex Cumanicus'ta iki anlamda
tespit edilmiştir: "1. tartıda çok çeken, hafif karşıtı, ağır (Lat. grauis, pondus, Far. sangi,
sang, sangini)" 2. "hürmet, itibar (Lat. honor, Far. ḥormat). Ayrıca agırla- (< agır+la-) fiili
"hürmet etmek, itibar göstermek, ağırlamak" (14b/3-5) ve "şereflendirmek, kutsamak"
(61a/11-12, 61b/22, 61b/28, 6b/32) anlamlarıyla kullanılmıştır. CC'de kelimenin avurla- (CC
66b/3) biçimi de mevcuttur. Ayrıca, agır kelimesi CC'de kılı ile birlikte "ağırbaşlı, ağır"
anlamında cümlede sıfat veya zarf olarak kullanılan bir yapı oluşturmaktadır. agır kılı
yapısının Latince karşılığı grauiter, Farsça karşılığı ise pīsyār ve wā sangīnī'dir (CC31a/1)
(sıfat+kılı yapısıyla ilgili geniş bilgi için bk. Güner 2017).
5a. Sıy kelimesi tarihî metinlerde ilk defa Codex Cumanicus'ta görülmektedir.
İzbudak, El-İdrâk Haşiyesi'nde bir sıy kelimesi tespit etmişse de bu, çağdaş Türkmencede
rastladığımız faklı köke dayalı bir kelime olmalıdır: sıy "Sıyı, sıya - elbisenin etek zincifi,
büklümü" (41). Ermeni Harfli Kıpçak Türkçesi metinlerinde sıy kelimesinin tek başına
kullanımına rastlanmazken bu isim kökünden türemiş sıyla- fiili tespit edilmiştir: sıyla-
"оказывать почет, почтение уважение saygı göstermek, hürmet etmek, onurlandırmak"
Ḫartlarnı körseŋ, börküŋ çıḫar da tur ayaḫıŋ üsne anıŋ alnına da sıyla anı "Yaşlıları
görünce börkünü çıkar, onun önünde ayağa kalk ve saygı göster." (Garkavets 1281). sıy
kökünden türemiş bir kelimenin ilk tespit edildiği metinler bunlardır. Çağatay Türkçesinde
tespit edilen tek örnek ise, yukarıda da bahsettiğimiz gibi, Lütfi'nin Gül ü Nevruz
mesnevisinde geçen aġır sı[y]'dır.
Osmanlı sahasında hazırlanmış Nevayi'nin eserlerinin sözlüğü olan Abuşka lügatinde
"hoş tutmak, hilat ve nimet vermek" anlamında geçen bir sıyurġa- fiili ile "hilat, nimet"
anlamında sıyurġal (Kaçalin 607) ismi vardır. Kaçalin, bunların Moğolca soyurġa- (<
soyurḥa-) fiilinin varyantı olduğunu belirtmiştir (996). Bu kelimelere Lessing şu anlamları
vermiştir: soyurha- "tenezzül etmek, lutfetmek, alçak gönüllü olmak, tevazu göstermek;
esirgemek, korumak, bağışlamak, ihsan etmek", soyurhal "lütuf, ihsan, bağış" (1123).
Gabain, kelimenin Eski Türkçedeki tsuyurḳa- biçiminin Çince kökenli ts'u kelimesiyle
Türkçe +urḳa- ekinden oluştuğunu ve "merhamet etmek" anlamı taşıdığını söyler (302).
Ölmez, Çağatay Türkçesinde kullanılan soyurġa- fiilinin kökünün Çince ci sözünden
{+(X)(r)ka-} ekiyle Eski Türkçede türetildiğini, bu dönemde yaygın olarak tsoyurkabiçiminde
kullanıldığını, 1200'lü yıllar sonrasında soyurka- olarak Moğolcaya girdiğini ve
Moğolcadan geri ödünçleme yoluyla Çağatay Türkçesine geçmiş olabileceğini söyler (140).
Verilen anlamlarda bir yakınlık hissedilse de, kelimenin Çince kökünün bildirimizde
üzerinde durduğumuz sıy kelimesiyle ilgisi olmadığını düşünüyoruz.
Yine sıy isminden türemiş sıyla- fiili Oğuz Türkçesiyle yazılan tarihî metinlerden
yalnız Evliya Çelebi Seyahatnamesi'nde tespit edilmiştir. Dankoff bu kelimenin Tatarca
olduğunu belirtir: "sıyla- ağırlamak, ikramda bulunmak (Tatarca) VI 54b27 ṣıyla- = i'zāz u
ikrām et-, VII 128b7 ṣıyla- ri'āyet et-, 128b10 (bkz. ḳonaḳbay), 152b10 ṣıyla- = doylayup
ri'āyet et-, VIII 191a32 (bkz. ḳonaḳbanlıḳ). Krş. WB 604; YUDAKHİN 677; BASKAKOV
318" (208).
"ḳonaḳbān "ev sahibi" (Tatarca) VII 1/5.3 VII 152b10 ḳonaḳbān = ev ṣāḥibi, 155a19;
ḳonaḳbanlıḳ VII 146b33, 147b28, 150a27, VIII 19132 (// ṣıyla-) yaḫşı ḳonaḳbanlıḳ edüp,
197b30.
X. Uluslararası Dünya Dili Türkçe Sempozyumu Bildiri Kitabı
107
ḳonaḳbay "ev sahibi" VI 60a24 (// ḫanedān ṣāḥibi), VII 128a10 ḳoyun kebābın pişirüp
müsāfir Noġayı ṣıylar, ba'dehu Noġay elinden ʽale'l-fevr yedi ʽaraba māl getirüp
ḳonaḳbayına verir. Belki ḳonaḳbān'a dayanan üfürmece kelime." (Dankoff 154).
5b. Oğuz grubu dışındaki bütün çağdaş Türk lehçelerinde sıy kelimesi ile bundan
türemiş isim ve fiiller bulunmaktadır. Lehçelerde kelimenin en çok rastlanan anlamları
şunlardır: 1. Şeref, namus, haysiyet, itibar, prestij; değerli, kutsal, asil. 2. Düğünde veya
bayramda misafire takdim edilen güzel yiyecek veya içecek, ikram, ziyafet, şölen, ikram
meclisi. 3. Rüşvet. (Altay) 4. es. Zaysan'a görevi karşılığında verilen para, hediye (Altay).
Radloff, sözlüğünde yer alan sıy, sıyla-, sıylav, sıylavçı, sıylan-, sıylanuv, sıylançak,
sıylı kelimelerinin Karaim (Troki ve Luzk) ve Kazan Türkçelerine ait olduğunu belirtmiş ve
sıy kelimesine "onur, şeref; onursal" anlamları vermiştir (603-604).
Çağdaş lehçelerde tespit edilen sıy kelimesi ve türevleri şunlardır:
Kazak Türkçesi: sıy, sıyla-, sıylagandık, sıylagış, sıylagıştık, sıylan-, sıylas- I, sıylas- II,
sıylastı, sıylastık, sıylasuvşılık, sıylasımdı, sıylasımdılık, sıylav, sıylı, sıylık, sıylıkakı, sıysız,
sıyşıldık, sıyım, sıyımdı, sıyımdılık, sıyımsız, sıyımsızdık vd. (Januzakov 757, İsqaqov-
Nurgeldi 472-484).
Kırgız Türkçesi: sıy, sıyla-, sıylan-, sıylanuu, sıylaş, sıylaş-, sıylık, sıyluu vd. (Arıkoğlu
1814-1816).
Karay Türkçesi: sıy, sıyla-, sıylavçu, sıylı (Çulha 99).
Karaçay-Malkar Türkçesi: sıy, sıyla-, sıylı, sıylılık (Tavkul 345-346; Pröhle 77)
Kumuk Türkçesi: sıy, sıyla-, sıylı (Nemeth 45; Pekacar 295).
Kazan Tatar Türkçesi: sıy, sıyla-, sıylan-, sıylı (Öner 236-237).
Kırım Tatar Türkçesi: sıy, sıylamak (Asanov114).
Dobruca Kırımtatar ağzı: sıy, sıylama, sıylamacı, sıyla-, sıylan-, sıylaş-, sıylat-, sıylawlı
(Karahan 149-151)
Başkurt Türkçesi: hıy, hıyla-, hıylavsı, hıylı, hıysan, hıysıl, hıyźaş, hıyźıḳ, hıyźıḳta- (Özşahin
203-204).
Altay Türkçesi: sıy, sıyçı, sıyla-, sıylan-, sıylançak, sıylaş, sıylaş-, sıylat- (Gürsoy Naskali -
Duranlı 154).
Teleüt Türkçesi: siy, siyçıl, siyla-, siylan-, siylü (Ryumina-Sırkaşeva - Kuçigaşeva 99).
Şor Türkçesi: sıy, sıyçı, sıyla-, sıylakçı, sıylan-, sıylaş (Tannagaşeva - Akalın 93).
Hakas Türkçesi: sıy, sıycı, sıyıh, sıyıhta-, sıyıhtağ, sıyla-, sıylağ, sıylağcı, sıylah, sıylas,
sıylas-, sıylat-, sıylıh (Gürsoy-Naskali 441-442; Arıkoğlu 429-430).
Çuvaş Türkçesi: săy, siy, si, săyla-, siyla-, sille-, săylan-, sillen- (Fedotov 21-22).
Uygur Türkçesi: siyliġ (Necip 356).
Özbek Türkçesi: siyle-, siylen-, siyleş-, siylav (Ma'rufov 44-45).
Ramstedt, Fedotov ve Räsänen sıy kelimesiyle Moğolcadaki süy kelimesinin aynı
olduğunu söylerler: süy (Ramstedt 341, Fedotov 21, Räsänen 415). Moğolcada kelimenin
kalın ünlülü biçimi de vardır: süy (suy 1139) "söz, vaat, söz kesme, nişanlanma; gelinin
ailesine verilen hediyeler" (Lessing 1148), süyle- "(kız) evlendirmek için anlaşma yapmak,
X. Uluslararası Dünya Dili Türkçe Sempozyumu Bildiri Kitabı
108
söz kesmek, kız nişanlamak" (Lessing 1149). Fedotov bu kelimenin Mari dilinde siy
"(угощение) davranış, muamele" (ayrıca siylaş, siylanaş), Udmurt dilinde ise sü "onur,
hürmet, saygı" biçimlerinde geçtiğini de ekler (Fedotov 21-22). Ayrıca Ramstedt'i kaynak
göstererek Türkçe sıy kelimesinin Kalmukçada suu (= si) "fidye, kefaret; çeyiz" olarak
kullanıldığını da belirtir (Fedotov 21).
Sıy kelimesi Oğuz grubu lehçeleri içerisinde Türkmen Türkçesi sözlüğünde tespit
edilmiştir. Atanıyazow, bunların Stavropol ve Astrahan Türkmenlerinin konuşma dilinde
geçtiğini belirtir. Kafkaslarda bulunan bu bölgelerde Kıpçak Türkçesinin etkili olduğu
düşünülürse, kelimenin Kıpçak grubu lehçelerinden birinden ödünçleme yoluyla alınmış
olması kuvvetle muhtemeldir:
"Sıý - Türkmen dilinde asylky manysynda özbaşdak ulanylmaýandygyna
seretmezden, syý sözi gadymy we häzirki türki dilleriŋ käbirinde, şeýle-de Stawropol we
Astrahan türkmenleriniŋ gepleşiginde hormaty aŋladýar. Türkmen dilinde bu söz aşakdaky
sözleriŋ düzüminde duş gelýär: sy:lag (syý-lag) - "hormat" we "zähmet üçin berilýän
sowgat" // manylarynda; syý - daşky eşikleriŋ iki öŋ eteginiŋ burçlary. Geçmişde uzyn
eşikler hormat-sylagyŋ alamaty hasaplanypdyr; sy:namak - birini ýa bir zady saýhallamak,
gözden geçirip, dogry baha bermek; sy:pamak, sy:lmak - hormat we söýgi bildirip, biriniŋ ýa
bir närsäniŋ we ş.m. ýüzüni, endayny sylamak, togap etmek" (320-321)
[= "Türkmen Türkçesinde asıl manası tek başına kullanılmamış olduğuna
bakmaksızın sıý sözcüğü tarihî ve çağdaş Türk lehçelerinin bazılarında, aynı zamanda
Stavropol ve Astrahan Türkmenlerinin ağızlarında, “saygı, hürmet” bildiren bir sözcüktür.
Türkmencede bu söz, aşağıdaki sözcüklerin oluşumunda yer almaktadır: sy:lag (sıýlag) -
"saygı, hürmet" ve "yapılan bir iş karşılığında verilen şey, hediye" anlamlarında; sıý -palto,
hırka vb. giysilerin ön tarafındaki iki ucunun köşesi, burcu. Eskiden giyilen uzun elbiselerin
hürmet ve saygının ifadesi olduğu düşünülmüştür; sy:namak "birini ya da bir şeyi
tertipli/düzenli hâle getirmek, düzeltmek, düzenleyerek güzel hale getirmek"; sy:pamak,
sy:lmak "saygı ve sevgi ifadesi olarak birinin veya bir şeyin yüzünü okşamak, sıvazlamak."]
Sıy kelimesi Türkmen Diliniň Düşündirişli Sözlügi'nde (313) "Palto, hırka, mont vb.
açık yakalı giysilerin ön tarafındaki iki ucunun birbirine denk geldiği köşeler" anlamında
kayıtlıdır. Atanıyazov yukarıdaki alıntıda, eskiden giyilen uzun elbiselerin hürmet ve
saygının ifadesi olduğunu belirtmektedir. Bu yoruma rağmen, kelimenin diğer lehçelerde
kullanılan "hürmet, onur" anlamındaki kelimeden farklı bir köke dayandığı kanaatindeyiz.
Aşyrov'un sözlüğünde sıla- (sy:la-) biçimi de vardır (235). Tekin bu fiilin diğer lehçelerdeki
sıyla- biçimlerine dikkat çekerek Türkmencedeki sīla- biçiminde uzun /i/ ünlüsünün varlığını
kabul eder (71).
6. Codex Cumanicus dışındaki tarihî metinlerde olduğu gibi çağdaş lehçelerde de sıy
kelimesinin agır ve tabuḫ (=tapuḫ) kelimeleriyle birlikte ikileme oluşturduğu örnekler tespit
edilememiştir. Fakat bunlarla aynı anlama gelen farklı ikilemeler bulunmaktadır. Mesela,
Başkurt ve Kazak Türkçelerinde sıy kelimesi, agır ve tabuḫ kelimelerinin eş anlamlısı
Arapça kökenli ḥurmat "saygı, hürmet" kelimesiyle ikileme yapmaktadır. Başkurt Türkçesi:
hıy-ḫörmet "1. ikramlık yiyecek ve içecekler. 2. misafir ağırlama" (Özşahin 203-204). Kazak
Türkçesi: sıy-kurmet "Değerli insanlara iyi niyetle gösterilen büyük hürmet." Kazak
Türkçesinde ayrıca, sıy-koşemet "izzet, ikram, saygı, hürmet", sıy-savkat "değer verme,
hürmet gösterme, hürmet edilenlere verilen armağan", sıy-sıbaga "armağan, hediye", sıysıpat
"armağan, hediye", sıy-sıyapat "1. değer verilen hürmetli insanlara verilen armağan. 2.
saygı, değer, hürmet" (Koç vd. 500) ikilemeleri de kullanılmaktadır.
X. Uluslararası Dünya Dili Türkçe Sempozyumu Bildiri Kitabı
109
7. Şimdi de agır sıy ikilemesini Codex Cumanicus çalışanlarının nasıl
değerlendirdiğine bakalım. Codex Cumanicus metnini tam olarak ilk yayımlayan Kuun metni
"ager sij bila auůrsibile" biçiminde okumuş ve düştüğü dipnotta "'Auůrsibile' fortasse tertia
manus annotavit." bilgisini vermiştir. Yazar bu notta "auůrsibile" biçiminin "belki üçüncü bir
el tarafından düşülmüş not" olduğunu belirtmiştir (66). Kuun, dizinde kelimeyi agır
maddesinin içerisinde agır kılı (ager chelle) ile birlikte vermiştir. "Ager "gravis" pag. 76, -
"honor" pag. 30, - "pondus" pag. 85, - ager chelle "graviter" pag. 66, - ager sij bila s.
auůrsibile 'honorifice' ibid" (Kuun, 1880: 248). Kuun kelime grubuna "hürmetle, saygıyla"
anlamı vermiş, siy (> sıy) kelimesini ayrıca madde başı olarak göstermemiştir.
Radloff, sıy kelimesini madde başına sī olarak almış ve kelimenin Altay, Abakan,
Kırgız ve Kazak lehçelerinde bulunduğunu belirttikten sonra "hediye, armağan" anlamını
vermiştir: "sī [si (Alt. Abak. Kir. Kaz.)] Geschenk, agır sī bilä (ager siy bila 66)" (66).
Grönbech, agır sıy ikilemesini bitişik yazmış ve şöyle değerlendirmiştir: aγyrsyj,
avursy "Ehren". aγyrsyj bile 61,6, avursy bile 61,6 rühmlich, 'honorifice' (29). [=agırsıy,
avursı "onur, saygı", agırsıy bile, avursı bile "ünlü; hürmetle, saygıyla"].
Monshi-zadeh, ikilemenin her iki biçimini de bitişik yazmış ve "ünlü; övgüye değer"
anlamı vermiştir: bā ḥurmet k. aγyrsyj-bile, avursy-bile "rühmlich" (70).
Bodrogligeti, eserinde Farsça kelimelere karşılık verilen Latince ve Kumanca
kelimelere yer vermemiş, yalnız Farsçasına "saygıyla, saygılı bir biçimde" anlamı vermiştir:
wā ḥormat (oughormat) "in a respectful manner" 31a:6 (142).
Drimba, agır sıy ikilemesinin geçtiği parçacığı "Ager Síj bila / auůrʃibile uel
hor(mat)" (75) biçiminde okumuş, "Notlar" bölümünde bu yapı ile ilgili önemli açıklamalar
yapmıştır. Bu notlarda grubun bir ikileme veya sıfat tamlaması olabileceğine dikkat
çekmiştir:
"auůrʃibile /" pour awursïy bile, où awursïy (de mȇme que sa variante aγïrsïy) peut
ȇtre interprété de deux manières: 1˚ les éléments du syntagme sont deux substantifs (aγïr ~
awur "honneur; considération, estime' et sïy 'honneur') en rapport de coordination copulative
paratactique, la locution qu'ils forment pouvant ȇtre traduite par 'avec honneur et
considération' ou plutôt par 'avec considération (estime) et respect'; 2˚nouns pourrions avoir
ici affaire à un syntagme déterminatif, dont le premier élément es l'adjectif aγïr ~ awur
'considérable; grand; profond', la locution où il apparaît ȇtre traduite par 'avec toute la
considération', 'avec une grante (une haute) estime' ou 'avec un profond respect'. Voir DMC
XVI 7-10" (188).
[= "auůrʃibile / awursïy bile, awursïy her ikisi de (aγïrsïy varyantı da dâhil) iki
şekilde yorumlanabilir: 1. Burada yapıyı oluşturan ve iki ayrı isim niteliğinde olan (agır ~
awur "onur, şeref, saygı", sıy "onur") elemanların birbiriyle ilişkili olarak birlikte
oluşturdukları yapı "onur, şeref, saygı ile", ya da daha ziyade "saygı, hürmet ve tazimle"
şeklinde tercüme edilebilirler. 2. Burada ilk unsuru sıfat olan bir kelime grubuyla karşı
karşıyayız: agır ~ awur "hatırı sayılır, büyük; derin". Burada tamlama "yüksek bir saygı ile,
derin hürmetle" biçiminde tercüme edilebilir. Bkz. DMC XVI 7-10.]
Ünal, CC'nin İtalyan bölümünün metin ve dizinini hazırladığı yüksek lisans tezinde
kelimeyi şöyle okumuş ve anlamlandırmıştır: "ager sij bila < auůrsibile vel hor[...]> =
agırsıy bilä, avursı-bile "saygı göstererek, hürmet ederek" veya hor[mat] "hürmetle,
saygıyla" (170). Dizinde ise agırsıy kelimesini avursı'ya, avursı kelimesini de agırsıy'a
X. Uluslararası Dünya Dili Türkçe Sempozyumu Bildiri Kitabı
110
göndermiştir. Ünal, ikilemeyi tek kelime olarak okuduğu için dizinde sıy kelimesine yer
vermemiştir.
Garkavets, 2015 yılında yayımladığı Codex Cumanicus'ta "Ager Sij bila auůrʃibile'Ί
hor..." (233) biçiminde harf çevrimini (transliterasyon) yaptığı grubu "aγїrsї bilä avursї bile
vel ḥörmät bile" (562) biçiminde transkribe etmiş ve Rusçaya "c уважением к кому мо же
или с почтением" (hürmetle veya saygıyla) olarak çevirmiştir (563). Çalışmanın sözlüğünde
aγїrsї maddesinde kelimenin yapısını (<aγїr + ї + sї) olarak göstermiş ve şu açıklamayı
yapmıştır: "с удвоением аффикса принадлежности на фоне типичой вариативности aγїr
/ aγrї, aγїr- / aγrї-, oγur / oγru уважение к кому." (aγїr / aγrї, aγїr- / aγrї-, oγur / oγru gibi
tipik varyantların yanında saygı ifade ederken katlanmış iyelikli biçim ortaya çıkmaktadır.)
Garkavets, açıklamasının sonunda aγїrsї kelimesini avursї maddesine göndermiştir. avursї
maddesinde (1020) kelimeyi bu kez (< avur + ї + sї) olarak ayırmış, aγїrsї maddesinde
olduğu gibi, avur / avrї, avur- / avrї-, ovur / ovru gibi kelimelerin ikili kullanımlarının
varlığına dikkat çekmiştir. Garkavets, kelimenin her iki varyantını tahlil ederken de agır /
avur kelimelerinin sonunda iyelik eklerinde yığılma olduğunu belirtmiştir. Sonuç olarak,
Garkavets buradaki ikilemeyi fark etmemiş ve sIy kelimesini +I+sI biçiminde ek
zannetmiştir.
8. sıy tabuḫ ikilemesini oluşturan ikinci kelime olan tabuḫ, Eski Türkçeden itibaren
tapıġ, tapuġ, tapaġ, tapu biçimleriyle yaygın olarak kullanılmaktadır. tap- "hizmet etmek"
fiilinden türetilmiştir (Clauson 437). DLT'de tapuġ "hizmet" anlamıyla yer alır (Ercilasun-
Akkoyunlu 855). Codex Cumanicus'ta son sesteki ünsüzün /ḫ/ olduğu görülür.
9. tabuḫ (< tap-(u)ġ) kelimesi Codex Cumanicus'ta "saygı, hürmet" anlamıyla iki kez
ikileme yapmıştır. Bunlardan birisi bu çalışmada üzerinde duracağımız sıy tabuḫ, diğeri ise
tėŋ tabuḫ'tur. Codex Cumanicus'un ikinci defterinde (Alman bölümü) aynı kökten türeyen
tabun- ("1. saygı göstermek, hürmet etmek, şükretmek" (66b/15 b, 76a/9), "2. ibadet etmek,
tapınmak" (74a/5) fiiliyle tabunmak "saygı gösterme, hürmet etme, minnet duyma" (74b/15)
ismi de yer almaktadır. tėŋ tabuḫ ikilemesi Codex Cumanicus'ta şöyle geçer: Arı Tınga
sövünç bolsun, tėŋ tabuḫ üç tėŋdeşge tėysin "Kutsal Ruh'a sevinç olsun, saygı, hürmet
Üçleme'ye / teslise ulaşsın"1 (CC 76a/17).
10. sıy tabuḫ ikilemesi Codex Cumanicus'un ikinci defterinde, sekiz bentlik "Kutsal
Bakire Meryem'den" ilahisinin yedinci bendinde geçmektedir. Üç mısralık bu bent şöyledir:
Bu Bėyimizni övelim, "Bu Rabbimizi övelim,
sıy tabuḫnı kılalım, saygı, hürmet kılalım,
bahadur-sėn dėgelim. bahadırsın, diyelim" (CC 73a/16-17).
sıy tabuḫ kıl- "saygı, hürmet göstermek" anlamında kullanılmıştır.
Kuun, sıy tabuḫ ikilemesini anlamamış ve çözememiştir. "sıy tabuḫnı kılalım"
mısrasını "sñ (=sanga) tabuhni kilalim" biçiminde yanlış okumuş, herhangi bir not
koymamıştır (208). Sözlükte her kelime için yalnız bir yer gösterildiğinden sanga
kelimesinin geçtiği sayfa yer almamıştır. tabuh için ise kelimenin geçtiği başka bir yerin
sayfa numarası gösterilmiş ve "adoratio = tapınma" anlamı verilmiştir (285).
Radloff da ikilemenin ilk kelimesini Kuun gibi "sana" olarak yanlış okumuştur:
sň tabuhni kilalim ~ sana tabuknı kılalım (106-107).
1 Bu cümlede "teslis" anlamına gelen üç tėŋdeş söz öbeğiyle ilgili bk. Argunşah 69-85.
X. Uluslararası Dünya Dili Türkçe Sempozyumu Bildiri Kitabı
111
Grönbech, sıy tabuḫ ikilemesini doğru okumuş, fakat ayrı ayrı iki kelime olarak
anlamlandırmıştır:
syj [siy] "Ehre, Ehrenbezeugung. syj tabuχ "Ehre und Verehrung" 145,16 [=sıy "onur, şeref".
sıy tabuḫ "şeref ve hürmet"] (Grönbech 228).
Drimba, cümleyi ʃij tabuχní kílalím (137) biçiminde okumuş, "Notlar" bölümünde
herhangi bir yorum yapmamıştır.
Garkavets de cümleyi sїy tabuӽnї qїlalım (724) olarak okumuş ve Rusçaya "saygı
gösterelim" anlamında çevirmiştir. sıy kelimesine ise "дар признания, уважения, почтения,
воздаяние" (tanışma hediyesi, saygı, hürmet, ödül) anlamları vermiştir (1219).
11. Kelimenin kökeniyle ilgili Türkçe olduğu dışında başka bir şey söylemek
imkânsızdır. Moğolcadaki soyurha- fiilinin kökündeki Çince kökenli soy kelimesiyle ilgi
kurmak bizce mümkün görünmemektedir. Räsänen'in sıy kelimesi ile Arapça kökenli sıla
kelimesi arasında kurduğu ilgi ise yanlıştır (Räsänen 415).
Sonuç:
Bildirimizde Codex Cumanicus'ta geçen 'agır sıy' ve 'sıy tabuḫ' ikilemeleriyle bu
ikilemeleri oluşturan kelimelerin anlamları, tarihî ve çağdaş lehçelerdeki kullanımları
üzerinde duruldu. Özellikle sıy kelimesinin Oğuz Türkçesi dışındaki tarihî ve çağdaş
lehçelerde kullanıldığı, Kıpçak ve Çağatay metinlerinde nadiren rastlanırken çağdaş
lehçelerde türemiş isim ve fiillerinin de yaygın olarak bulunduğu, çeşitli ikilemeler
oluşturduğu tespit edildi. Ayrıca eserin 1880 yılındaki ilk yayımından başlayarak
araştırmacıların ikilemeleri nasıl okudukları ve anlamlandırdıkları değerlendirildi. Burada
zikredilen ikilemelerde geçen üç kelimenin de (agır, sıy, tabuḫ) yakın anlamlar taşıdığı,
ikilemelerin de yakın anlamlı kelimelerden oluştuğu tespit edildi.
Kaynaklar
Argunşah, Mustafa ve Galip Güner. Codex Cumanicus. İstanbul: Kesit, 2015.
Argunşah, Mustafa. "Codex Cumanicus'ta Hristiyanlığın Baba, Oğul ve Kutsal Ruh
Üçlemesini Karşılayan Türkçe Söz Varlığı." Türklük Biliminin Ulu Çınarı Zeynep Korkmaz
Armağanı, Ed. Leylâ Karahan. Ankara: Türk Kültürünü Araştırma Enstitüsü, 2017. 69-85.
Arıkoğlu, Ekrem. Örnekli Hakasça-Türkçe Sözlük. Ankara: Akçağ, 2005.
Arıkoğlu, Ekrem, Cıldız Alimovo, Rahat Askarova, Bilge Kağan Selçuk. Kırgızca-Türkçe
Sözlük II (K-Z), Bişkek: Kırgızistan-Türkiye Manas Üniversitesi, 2017.
Asanov, Ş. A., A. N. Garkavets, S. M. Üseyinov. Kırımtatarca-Rusça Lugat, Kiev:
Radyans'ka Şkola, 1988.
Aşyrow, Annagurban ve Rejepmuhammed Geldiýew. Gadymy Türkmen Diliniň Sözlügi II,
Aşgabat: Türkmenistanıň Ylymlar akademiýasınıň Milli golýazmalar instituty, 2013,
Atanyýazow, Sultanşa. Türkmen Diliniŋ Sözköki (Etimologik) Sözlügi), Aşgabat: Miras,
2004.
Bodrogligeti, A. The Persian Vocabulary of the Codex Cumanicus. Budapest: Akadémiai
Kiadó, 1971.
X. Uluslararası Dünya Dili Türkçe Sempozyumu Bildiri Kitabı
112
Clauson, Sir Gerard. An Etymological Dictionary of Pre-Thirteenth-Century Turkish.
Oxford: At the Clarendon Press, 1972.
Çulha, Tülay. Karaycanın Kısa Sözvarlığı, İstanbul: Kebikeç, 2006.
Dankoff, Robert. Evliyâ Çelebi Seyahatnâmesi Okuma Sözlüğü, Katkılarla İngilizceden Çev.
Semih Tezcan. İstanbul: Yapı Kredi, 2008.
Eckmann, János. Çağatayca El Kitabı, Çev. Günay Karaağaç. İstanbul: İstanbul Üniversitesi
Edebiyat Fakültesi, 1988.
Ercilasun, Ahmet B. ve Ziyat Akkoyunlu. Kâşgarlı Mahmud, Dîvânu Lugâti't-Türk (Giriş-
Metin-Çeviri-Notlar-Dizin), Ankara: TDK, 2014.
Fedotov, M. R. Etimologiçeskiy Slovar' Çuvaşskogo Yazıka, Tom II, Çeboksarı: Çuvaşskiy
Gosudarstennıy İnstitut Gumanitarnıx nauk, 1996.
Gabain, A. von. Eski Türkçenin Grameri, Çev. Mehmet Akalın. Ankara: TDK, 1988.
Garkavets, Alexandr. Kıpçakskoye Pis'mennoye Naslediye, III, Kıpçakskiy Slovar', Almaty:
Baur-Kasean, 2010.
Garkavets, Alexandr. Codex Cumanicus, 4 c. Almatı: Baur, 2015.
Güner, Galip. "Codex Cumanicust'ta sıfat+kılı Yapısı", IX. Uluslararası Dünya Dili Türkçe
Sempozyumu (02-04 Kasım 2017. Yayımlanmamış bildiri. Malatya: 2017.
Gürsoy-Naskali, Emine ve Muvaffak Duranlı. Altayca-Türkçe Sözlük. Ankara: TDK, 1999.
Gürsoy-Naskali Emine, Viktor Bukanayev, Almagül İsina, Erdal Şahin, Liaisan Şahin, Aylin
Koç. Hakasça-Türkçe Sözlük. Ankara: TDK, 2007.
İsqaqov, A. ve V. Nurgeldi. Kazak Ädebî Tiliniŋ Sözdigi. XIII. tom, Almatı: Qazaqstan
Respublikası Mädeniyet Ministrligi Til Komiteti, 2011.
İzbudak, Velet. El-İdrâk Haşiyesi. İstanbul: TDK, 1936.
Januzakov, T. (Red.). Kazak Tiliniŋ Tüsindirme Sözdigi. Almatı: Dayk-Press, 2008.
Kaçalin, Mustafa S. Niyāzi, Nevâyî'nin Sözleri ve Çağatayca Tanıklar. Ankara: TDK, 2011.
Karahan, Naim Osman, Dobruca Kırımtatar Ağzı Sözlüğü, C.3, Köstence: Ex Ponto, 2011.
Koç, Kenan, Ayabek Bayniyazov, Vehbi Başkapan. Kazak Türkçesi - Türkiye Türkçesi
Sözlüğü. Ankara: Akçağ, 2003.
Lessing, Ferdinand D. Moğolca-Türkçe Sözlük 2, Çev. Günay Karaağaç. Ankara: TDK,
2003.
Ma'rufov, E. M. (Ed.). Özbek Tilininig İzohli Lugati, 2 C, Moskva: Rus Tili, 1981.
Monshi-zadeh, Davoud. Das Persische im Codex Cumanicus, Uppsala: 1969.
Nadelyayev, V. M., D. M. Nasilov, E. R. Tenişev, A. M. Şerbak. Drevnetyurkskiy Slovar',
Leningrad: İzdatel'stvo Nauka Leningradskoye Otdeleniye, 1969.
Necip, Emir Necipoviç. Yeni Uygur Türkçesi Sözlüğü. Çev. İklil Kurban. Ankara: TDK,
1995.
Nemeth, Gyula. Kumuk ve Balkar Lehçeleri Sözüğü. Çev. Kemal Aytaç. Ankara: Kültür
Bakanlığı, 1990.
X. Uluslararası Dünya Dili Türkçe Sempozyumu Bildiri Kitabı
113
Orak, Bayram. Lutfi'nin Gül ü Nevruz'u Gramer İndeksi. İzmir: Ege Üniversitesi Sosyal
Bilimler Enstitüsü yayımlanmamış yüksek lisans tezi, 1995.
Ölmez, Mehmet. “Çağataycadaki Eskicil Öğeler Üzerine”. Mustafa Canpolat Armağanı, Ed.
A. Ata,. M. Ölmez. Ankara: 2003. 135-142.
Özşahin, Murat. Başkurt Türkçesi Sözlüğü. Ankara: TDK, 2017.
Pekacar, Çetin. Kumuk Türkçesi Sözlüğü. Ankara: TDK, 2011.
Pröhle, Wilhelm. Karaçay Lehçesi Sözlüğü. Çev. Kemal Aytaç. Ankara: Kültür Bakanlığı,
1991.
Radloff, W. Codex Cumanicus (Nach der ausgabe des grafen Kuun (Budapest 1880). St.
Pétersbourg: 1887.
Radloff, Wilhelm. Versuch Eines Wörterbuches der Türk-Dialecte. Vierter Band. 's-
Gravenhage: Mouton & Co, 1960.
Ramstedt, G. İ. Vvedeniye v altayskoye yazıkoznaniye. Morfologiya. Moskova: 1957.
Räsänen, Martti. Versuch Eines Etymologischen Wörterbuchs der Türksprachen. Helsinki:
Suomalais-Ugrilaineen Seura, 1969.
Ryumina-Sırkaşeva, L. T. ve N. A. Kuçigaşeva. Teleüt Ağzı Sözlüğü. Çev. Şükrü Halûk
Akalın ve Çaştegin Turgunbayev, Ankara: TDK, 2000.
Şenyüz, Fatma. Codex Cumanicus ve Ermeni Harfli Kıpçakçada Ekleme Yoluyla İsim
Yapımı. Ankara: Gazi Üniversitesi Sosyal Bilimler Enstitüsü basılmamış doktora tezi, 2017.
Tannagaşeva, N. N. Kurpeşko ve Şükrü Halûk Akalın. Şor Sözlüğü. Adana: Çukurova
Üniversitesi Türkoloji Araştırmaları, 1995.
Tavkul, Ufuk. Karaçay-Malkar Türkçesi Sözlüğü. Ankara: TDK, 2000.
Türkmen Diliniň Düşündirişli Sözlügi. II tom. Aşkabat: Türkmenistanyň Ylymlar
Akademiýasy Magtumguly Adyndaky Dil we Edebiýat İnstituty, 2015.
Tekin, Talat. Türk Dillerinde Birincil Uzun Ünlüler. Ankara: Simurg, 1995.
Ünal, Orçun. Kodeks Kumanikus IA-55A (Giriş-Metin-Dizin). İstanbul: Mimar Sinan
Üniversitesi Sosyal Bilimler Enstitüsü basılmamış yüksek lisans tezi, 2010.
Ünlü, Suat. Çağatay Türkçesi Sözlüğü, Konya: Eğitim, 2013.
X. Uluslararası Dünya Dili Türkçe Sempozyumu Bildiri Kitabı
114
DİLBİLİMSEL TİPOLOJİ VE YABANCI DİL OLARAK TÜRKÇE
ÖĞRETİMİNE ETKİSİ
Doç.Dr. Sema ASLAN DEMİR
Hacettepe Üniversitesi / Türkiye
semaaslan@hacettepe.edu.tr
1. Dilbilimsel Tipoloji
Dilbilimsel tipoloji, belirli bir dilsel olgunun diller arasında ne ölçüde varyasyon
gösterebileceği, hangi parametrelerce işlediği ve bu varyasyondan belirli
genellemelere/evresellere ulaşılıp ulaşılamayacağı gibi konuları tartışan dilbilimsel teoridir.
Dünya dillerinde neler, hangi dereceye kadar ortaktır, diller arasındaki varyasyon ne düzeye
kadar ulaşabilir? Varyasyona rağmen dillerde ortak olan yönler nelerdir? Tipolojik
araştırmalar, dilbilimsel farklılıkları önemser. Tipoloji ayrıca bu farklılıkların sıklığı ve
dağılımıyla da ilgilenir ve varyantlaşmanın nerede sona erdiğini araştırır. Varyantlaşmanın
bittiği yer evrensellerin başladığı noktadır (Rijkhoff 2007). Dillerdeki ortak özellikler dil
evrensellerini oluşturur.
Dillerdeki varyasyonunun düzeyini ve varyasyona rağmen ortak olan özellikleri
anlayabilmenin bir dile ait veriyle yapılabilme imkanı olmadığından tipoloji, karşılaştırmalı
yöntemi doğal olarak seçer. Bu nedenle tipolojinin hem dilbilimsel bir teori hem de yöntem
olduğu söylenebilir. Tipoloji belirli dilbilimsel parametreler doğrultusunda dilleri
karşılaştırır, karşılaşılan dilbilimsel varyasyonu sınıflandırır, varyasyonunun ayıklanmasıyla
kalanlardan dil evrensellerine ulaşır (Croft 2003).
Morfolojik tipolojinin öncü gözlemleri Schlegel, Humboldt, Schleicher gibi
dilbilimciler tarafından yapılmış olsa da Greenberg’ün 1963 tarihli çalışması, dillerdeki
sözdizimsel organizasyonları test ederek bazı kesin ve çıkarımsal evrensellere ulaşması ve
aynı zamanda bir metodoloji sunması nedeniyle önemlidir. Greenberg’ün korpusunda 30 dile
ait veri vardır; dilleri, gramerlerine ulaşılabilir olan ve mümkün olduğunca geniş genetik ve
bölgesel çeşitliliği yakalayabileceği diller arasından seçmiştir. Böylece dilsel olguların diller
arasında ne ölçüde varyasyon gösterebileceği ve bu varyasyondan belirli evresellere ulaşılıp
ulaşılamayacağının tek bir dil üzerinden ya da aynı genetik aileye dâhil dillerden hareketle
belirlenememesi, doğal yöntemsel önkoşulları da doğurmuştur. Greenberg’ün tanımladığı
sözdizimsel evrensellerin büyük bir kısmı çıkarımsaldır. Yani bir dilde x varsa y de vardır,
biçiminde önkoşulludur. Greenberg iki tür dil evrenseli tanımlar: kesin evrenseller (absolute
or unrestricted universals) ve çıkarımsal evrenseller (implicational universals). Kesin
evrenseller, dillerin doğasını oluşturan temel yönler olması nedeniyle bütün dillerde
bulunduğu düşünülen özelliklerdir, örneğin bütün dillerde ünlüler ve ünsüzler bulunur, bütün
diller isim ve fiil ayrımı yapar, bütün dillerde soru sormanın bir yolu vardır vb. (Whaley
1997: 32). Çıkarımsal evrenseller ise bir önkoşula sahiptir. Greenberg’ün 3. ve 4. numaralı
dil evrenselleri çıkarımsal evrensellere örnek gösterilebilir: Tesadüfi olmanın ötesinde bir
sıklıkla, SOV dizimine sahip dillerde postpozisyonlar bulunur. VSO dizilişinin baskın
olduğu dillerde ise prepozisyonlar bulunur (Greenberg 1963).
Greenberg’ün çalışması, devrimsel niteliğine rağmen yine de kolay erişilebilirlik
nedeniyle korpusundaki dillerin üçte birinin Hint-Avrupa ve dörtte birinin de Afrika
dillerinden olması, bazı evrensellerin hatalı belirlenmesi gibi bir zaafa yol açmıştır (bk.
Whaley 1997: 38). Dillerdeki ortaklıkların ya da dilsel parametrelerdeki varyasyonun
X. Uluslararası Dünya Dili Türkçe Sempozyumu Bildiri Kitabı
115
anlaşılabileceği nitelikte temsil edici dil verilerine ihtiyaç vardır. Çalışılan dillerin aynı dil
ailesinden (örneğin Hint-Avrupa) olması, ancak o dil ailesindeki süreçlere dair fikirler
edinmeyi mümkün kılar. Ancak bütün dil ailelerinden yeterli ve çok katmanlı veriler elde
edilirse “temel dilsel farklılıkların” ya da “dil tipolojisinin” etkileri anlaşılabilir. Dil
evrensellerini, çocuk dil edinimi süreçleri üzerinden araştırarak dünya dillerinde çocukların
dil edinimindeki ortak değişkenlerin neler olduğu araştıran Stoll ve Bickel’in veri toplama
yöntemi maksimum diversity sampling (Stoll & Bickel 2013), örneklemlerindeki dillerin
yapısal/tipolojik farklılıklarını maksimum düzeyde tutmak yani maksimum ölçüde tipolojik
farklılıklar gösteren diller üzerinde çalışmak, böylece dil sayısını minimize etmek dikkate
değer bir yöntemsel tercihtir. Bunda amaç, dil edinimi süreçlerinde gramerden bağımsız
olarak işleyen evrensel parametrelerin bulunup bulunmadığını anlamaktır. Örneklemde sayısı
yaklaşık 7000 bini bulan dünya dilinden veri bulundurmak pratikte çok uygulanabilir
olmadığından maksimum diversity sampling tercih edilmiştir.
Bu çalışmada, anadili ile hedef dil arasındaki tipolojik farklılıkların yabancı dil
olarak Türkçe öğretimi süreçlerine etkisi tartışılacaktır. Öncelikle dillerin tipolojik olarak ne
ölçüde varyasyon gösterebileceği üzerinde durulacak, Türkçenin yabancı dil olarak
öğrenilmesi sürecinde sık karşılaşılan öğrenici hatalarının, kaynak dil ile Türkçe arasındaki
tipolojik farklılıklarla ne ölçüde ilişkili olduğu ele alınacaktır. Uzun, WALS verilerinden
hareketle diller arasındaki benzerlik ve bezemezliklere ait bazı sayısal verilere ulaşmış ve bu
verilerin Türkçe öğretimi alanında belirli derecede bir fikir sunacağını belirtmiştir (2013). Bu
çalışmada ise nicel verilere yer verilmeksizin belirli dilbilimsel özelliklerin dünya dillerinde
ne ölçüde değişkenlik gösterebildiği ele alınacak ve diller arası tipolojik farklılıkların
öğrenici hatalarıyla ilişkisi değerlendirilecektir.
2. Dilde varyasyonun düzeyi
2.1. Temel öge dizilişi
Temel öge dizilişi anadili konuşurlarının en sık kullandıkları, temel olduğunu
hissettikleri, daha az işaretli (unmarked) olan ve pragmatik olarak yansız bağlamlarda ortaya
çıkan söz dizimidir (Whaley 1997: 106). Özne, nesne ve yüklemin çizgisel organizasyonunu
belirleyen temel öge dizilişi diller arasında belirli farklılıklar gösterir. Belirgin bir öge
dizilişinin bulunmadığı diller de vardır ancak böyle dillerde ögeler arasındaki anlamsal
ilişkileri güçlendirmek üzere daha katı bir hâl sistemi bulunabilmektedir. Dünya dillerinde
temel olarak 6 farklı tip öge dizilişi dikkat çekmektedir. Bunlar SOV, SVO, VSO, VOS,
OVS, OSV’dir. Sözü edilen öge dizilişlerinden en sık rastlanılanı, Türkçenin ve (Gagauz ve
Karayimce gibi ileri derecede dil ilişkisine maruz kalmış Türk dilleri dışındaki) Türk
dillerinin de doğal söz dizimi olan SOV’dir (Türk dilleri tipolojisiyle ilgili bk. Johanson
2000, Erdem 2015, Yılmaz 2016). Word Atlas of Language Structures Online [WALS]
verilerine göre SOV, kayda geçirilen 1377 dünya dilden 565’inde görülerek görülme sıklığı
bakımından ilk sırada yer alır. SOV tipli dilleri, Hint-Avrupa dillerinin temel öge dizilişi
olan SVO takip eder. Üçüncü sırada ise Arapçanın da temel öge dizilişi olan VSO vardır.
VOS, OVS ve OSV tipindeki öge dizilişleri ise oldukça sınırlı sayıda görülür. Baskın bir söz
dizimine sahip olmayan Berber, Yupik gibi dillerin sayısı VSO tipli dillerden fazladır.
Aşağıdaki WALS’ten alınan haritada dünya dillerinin öge diziliş organizasyonu
gösterilmektedir:
Harita 1: Dünya dillerinde S, V, O dizilişi (kaynak: Matthew S. Dryer. 2013, WALS online)
X. Uluslararası Dünya Dili Türkçe Sempozyumu Bildiri Kitabı
116
Yukarıda Greenberg’ün evrensellerinin önemli bir bölümünün bir dilde x varsa y de
vardır biçiminde çıkarımsal olduğu belirtilmişti. Çıkarımsal evrensellerin büyük bir kısmı ise
temel öge dizilişine koşullu olarak ortaya çıkmaktadır. Örneğin Greenberg’ün 17.
evrenseline göre “tesadüfi olmanın ötesinde bir sıklıkla, baskın söz dizimi VSO olan dillerde
sıfat isimden sonra gelir” (Universal 17. With overwhelmingly more than chance frequency,
languages with dominant order VSO have the adjective after the noun) Greenberg bu ve
benzeri evrensellerde öge dizilişiyle öbek dizilişi arasında bir korelasyon kurmaktadır
(1963). Korelasyon, bir dilde S, V, O dizilişine bakılarak söz dizimsel yapıdaki diğer
unsurların dizilişi de tahmin etmektir. Lehmann, yüklem ve nesnenin (VO) ne şekilde
sıralandığına bakılarak ad, sıfat, edat, zarf, olumsuzluk ve soru yapılarının dizilişi hakkında
çıkarımda bulunulabileceğini belirtir. Örneğin yüklemin nesneden önce geldiği VO tipli
dillerde isim sıfattan önce gelir, önce edat sonra isim bulunur ve bu dillerde daha çok önekler
kullanılır. Ayrıca yardımcı fiil ana fiilden önce gelir, olumsuzluk+fiil yapısı hâkimdir.
Nesnenin yüklemden önce geldiği (OV) tipi dillerde ise sıfat isimden önce gelir, sonekler
vardır, edat isimden sonra gelir, ana fiil+yardımcı fiil, fiil+olumsuzluk dizişili hâkimdir
(Lehmann 1973, Whaley 1997). WALS’ten alınan aşağıdaki haritada, dünya dillerinde
ad+sıfat dizilişideki varyasyon gözlenebilmektedir:
X. Uluslararası Dünya Dili Türkçe Sempozyumu Bildiri Kitabı
117
Harita 2: Ad ve sıfat dizilişi (Kaynak: Matthew S. Dryer. 2013, WALS online)
2.2. Morfolojik tipoloji
Diller morfolojik tipoloji bakımından iki parametre üzerinden varyasyon
gösterebilirler. İlki sentetiklik endeksi (index of synthesis) adı verilen ve dillerin ek
kullanabilme potansiyeline bağlı olan parametredir. İkinci parametre ise morfemler
arasındaki sınırların ne ölçüde ayırt edilebilir olduğunu belirten kaynaşma endeksidir (index
of fusion) (bk. Whaley 1997: 129). Diller morfolojik tipoloji noktasında farklı eğilimler
göstermektedirler. Bazı diller monomorfemiktir, yani her bir anlamsal ya da görevli birim,
ayrı bir sözcükle gösterilir. Ekler yoktur. Her bir morfem bağımsız bir sözcüktür ve tek
biçimlidir. Bütün birimler izole sözcüklerden oluşur. Sözcükler zaman vb. herhangi bir
gramatikal işlev için biçim değişikliğine uğramazlar. Mandarin Çincesi, Vietnamca, Tai dili
bu tür dillerdendir. Tek morfemli izole diller hal kategorisine ya da fiil ve unsurları
arasındaki ilişkileri gösteren fiil çekimine sahip olmadıkları için daha katı bir söz dizimleri
vardır. Tek morfemli izole diller karmaşık bir ton sistemine de sahiptir. Örneğin Çincede
anlam ayrıcı dört farklı ton bulunur. Böylelikle, aynı ses dizgesine sahip bir morfem,
seslendirildiği tona bağlı olarak birbiriyle ilgili olmayan dört farklı anlama gelebilmektedir
(Whaley 1997, Aikhenvald 2007, Moravcsik 2013).
Bazı diller ise belirli derecede eklemelidir. Bunlar sentetik dillerdir. İleri derecede
eklemeli dillerde bütün anlamsal/gramatikal unsurlar tek bir köke ekler aracılığıyla
kodlanabilir. Böyle dillere polisentetik diller denmektedir. Amerika’daki yerli dillerden
Güney Tiwa diline ait bir örnek Whaley 1997’den aşağıya alınmıştır. Örnek aynı dizgede
hem isim hem de fiil kökünü barındırdığı için ilgi çekicidir.
X. Uluslararası Dünya Dili Türkçe Sempozyumu Bildiri Kitabı
118
Ti-khwian-mu-ban
1.Tk-köpek-görmek-Gmş.
Köpeği gördüm.
Bazı dillerde kök ve ek arasındaki sınır kaynamıştır ve ayırt etmek mümkün değildir
(fusional languages). Sentetik dillerde ise bir sözcük birçok ek alabilir, ancak kök ve ekler
arasındaki sınırlar şeffaftır ve katmalarına kolaylıkla ayrılabilir. Bir morfemin nerede bittiği
diğer morfemin nerede başladığı bellidir. Morfemle anlamı arasında birebir örtüşme söz
konusudur. Türkçe ve Macarca dilbilimsel literatürün en bilindik örneklerindendir
(Aikhenvald 2007).
2.3. Hal kategorisi ve hal sayısı
Hal sistemi, adlarla bağlı bulundukları unsur arasındaki ilişkiyi gösteren bir çekim
morfolojisi sistemidir. Tipik olarak adlarla bağlı oldukları yüklem arasında cümle düzeyinde
ilişki kurarlar. Ayrıca adlarla edatlar ya da diğer adlar arasında öbek düzeyinde ilişki de
kurabilirler. Bazı dillerde morfolojik bir hal kategorisi bulunmaz. Oliver A. Iggesen’in
WALS’te yer alan verilerine göre, veri tabanında yer alan 261 dünya dilinden 100’ünde
herhangi bir hal sistemi bulunmamaktadır. Örneğin Vietnamca, Mandarin Çincesi, Tai gibi
izole dillerde morfolojik hal sistemi yoktur. Bu dillerde gramatikal ilişkiler genellikle söz
dizimi ile belirlenir. Veri tabanındaki 23 dilde iki morfemden oluşan minimal bir hal sistemi
bulunur. Buna karşılık 12 dil 5 üyeli, 37 dil 6-7 üyeli, 23 dil 8-9 üyeli, 24 dil ise 10 ve üzeri
üyeli karmaşık hal sistemlerine sahiptir. Macarca 20’den fazla işlek üyeli bir hal sistemiyle
dikkat çekmektedir (Iggesen 2013). Aşağıda hal kategorisi ve hal sayısını gösteren haritaya
yer verilmiştir.
Harita 3: Hal sayısı (Kaynak: Oliver A. Iggesen. 2013, WALS online)
X. Uluslararası Dünya Dili Türkçe Sempozyumu Bildiri Kitabı
119
2.4. Cinsiyet kategorisi
Gramatikal cinsiyet, temelde adlarla ilgili bir özellik olmakla birlikte cümlede ad
dışındaki diğer üyeleri de etkileyen bir kategoridir. Örneğin Rusçada adın gramatikal
cinsiyeti fiil çekimini etkiler, fiil adla cinsiyet bakımından uyuma girer. Gramatikal cinsiyet
kategorisi bulunan dillerde yalnız fiiller değil, sıfatlar da adların cinsiyetiyle uyumlu
çekimlenebilmektedir. Almanca, Rusça, Fransızca gibi Hint-Avrupa dillerinde, yaklaşık
1500 dilden oluşan Nijer-Kongo dil ailesinde gramatikal cinsiyet bulunur. Pek çok Asya
dilinde, örneğin Çin-Tibet dillerinde, ayrıca Ural ve Altay dillerinde gramatikal cinsiyet
yoktur. Gramatikal cinsiyete sahip dillerde cins sayısı farklılık gösterebilmektedir. Afro-
Asyatik diller genellikle iki üyeli, minimal bir sisteme sahiptir. Hint-Avrupa dillerinin büyük
bölümünde ise eril, dişil ve nötr olmak üzere üç cins bulunur, ancak Fransızca ve İspanyolca
gibi bazı Hint-Avrupa dillerinde cins sayısı zamanla ikiye indirgenmiştir (Corbett 2013).
WALS veri tabanında yer alan 256 dilden 144’ünde gramatikal cinsiyet yoktur. Minimal
cinsiyet sistemine sahip olan 50 dilde iki cins bulunurken 26 dilde üç, 12 dilde dört, 24 dilde
ise beş ve üzeri üyeli cinsiyet bulunmaktadır, bk. harita 4.
Harita 4: Gramatikal cinsiyet sayısı (kaynak: Corbett 2013 WALS online)
X. Uluslararası Dünya Dili Türkçe Sempozyumu Bildiri Kitabı
120
2.5. Zaman sistemleri
Diller, sahip oldukları gramatikal zaman sisteminin karmaşıklığına göre de
varyasyon gösterirler. Bazı dillerde gramatikal zaman bulunmamaktadır yani geçmiş, şimdi
ve geleceği işaretleyen herhangi bir ek yoktur. Zaman yalnız zarflar yoluyla ifade
edilmektedir (Örneğin Burmese dili). Geçmiş, şimdi ve gelecek zamanlar işaretlenirken
zaman sistemini çok daha ayrıntılı veren diller de vardır. Örneğin Batı Afrika’daki bir Nijer-
Kongo dilinde geçmiş ve gelecek yakın geçmiş/gelecek, bugünkü geçmiş/gelecek, bir gün
önceki/sonraki geçmiş/gelecek, 2 ya da daha fazla gün ve bir yıl ve daha fazla mesafeli
geçmiş ve gelecek biçiminde oldukça karmaşık bir zaman sistemi bulunur (Whaley 1997).
Yaruga dilinde de oldukça ayrıntılı bir zaman sistemi vardır (bk. Dahl, Velupillai 2013).
Türkçe dolaylı ve dolaysız geçmiş ayrımını yaparken bazı dillerde böyle bir ayrıma imkan
vermeyen tek üyeli bir geçmiş zaman işaretleme sistemi bulunur. WALS veri tabanında yer
alan 222 dilden 88’inde geçmiş zaman işaretleyicisi yoktur. Geçmiş zamanı işaretleyen
dillerden 94’ünde herhangi bir zamansal mesafe ayrımı yapılmaksızın tek bir işaretleyici
bulunur. 38 dilde farklı zamansal mesafeleri işaretleyen 2-3 türlü geçmiş zaman
işaretleyicileri bulunurken 2 dilde 4 ve üzeri zamansal mesafe ayrıntısı veren geçmiş zaman
işaretleyicileri vardır (Dahl, Velupillai 2013).
2.6. Sınıflandırıcı (Classifier) kullanan diller
Güneydoğu Asya, Doğu Asya, Papua Yeni Gine, Avustralya ve Amerika’nın batı
kıyılarında bulunan dillerde sınıflandırıcı adı verilen özel bir kategori bulunur. Bu dillerin
büyük bir kısmı morfolojik bakımdan izole dillerdir (Çince, Tai dili, Vietnamca, Burmese
vb.). Sınıflandırıcılar, bir isimle eşdizimli olarak kullanılıp isme ait önemli semantik bilgiler
verirler. Zorunlu olarak işaretlenen bir kategoridir. Bir nesnenin belirli bir konsept altında
sınıflandırılmasını sağlayan mental işlemler yaparlar. Adın tekil mi çoğul mu olduğu, bir
canlının insan mı hayvan mı olduğu, kutsal bir varlık mı insan mı olduğu, nesnenin biçimsel
olarak düz mü oval mi olduğu vb. konularda semantik kodlama yapar (Bisang 1999).
2.7. Sesbilimsel tipoloji
Diller sesbilimsel envanter bakımından varyasyon gösterebilmektedir. En az
envanter sesbilimsel envanter, ünlü ve ünsüz toplamı 11 ses olarak kaydedilmiştir. En
hacimli envantere sahip dillerde ise 100’den fazla ses bulunmaktadır. En az ünlü envanteri 2
ile Yimas adlı bir Papua Yeni Gine dilinde, en az ünsüz envanteri ise 6 ünsüzle Rotokas adlı
bir diğer Papua Yeni Gine dilinde yer alır. Ünsüz sayısı fazla olan dillerde klik sesler gibi
daha karmaşık seslere de rastlanmaktadır (Maddieson 2011: 540).
X. Uluslararası Dünya Dili Türkçe Sempozyumu Bildiri Kitabı
121
3. Dilbilimsel tipoloji ve yabancı dil olarak Türkçe öğretimi
Önceki bölümde dillerde görülen tipolojik farklılıklar hakkında genel bir fikir
oluşturulmaya çalışılmıştır. Bu bölümde ise yabancı dil olarak Türkçe öğretimiyle ilgili
çalışmalarda sözü edilen öğrenici hatalarının ne ölçüde tipolojik farklılıklardan
kaynaklanabileceği değerlendirilmeye çalışılacaktır. Yabancı dil olarak Türkçe öğretiminde
karşılaşılan sorunlara dair çalışmalarda şu tür konulara dikkat çekildiği görülmektedir:
• Kaynak dilin ses envanterinde bulunmayan seslerin telaffuzunda yaşanan sorunlar.
Örneğin yabancı dil olarak Türkçe öğrenen Arnavut öğrenicilerin Arnavutça ses
envanterinde bulunmayan ö sesini telaffuz ederken sorun yaşamaları.
• Söz dizimi farklılıkları nedeniyle yaşanan sorunlar
• Hal kategorisinde görülen farklılıklar nedeniyle ortaya çıkan sorunlar. Örneğin
Arnavutçada yönelme ve bulunma halinin aynı önekle işaretlenmesi nedeniyle
Arnavut öğrencilerin Türkçedeki durumu zor kavramaları.
• Kaynak dilde, geçmiş zamanda belirli-belirsiz geçmiş zaman ayrımının yapılmaması
nedeniyle Türkçe geçmiş zamanın öğrenilmesinde –DI/-mIş ayrımının
kavranmasıyla ilgili olarak ortaya çıkan sorunlar (Karazeybek 2016, Karaçoban,
Kayhan, Kayhan 2016)
• Anadili Boşnakça olan öğrencilerin Boşnakça sesbilimsel envanterde 5 ünlü
bulunması (ı, ö ve ü bulunmuyor) nedeniyle ortaya çıkan telaffuz sorunları ve bu
durumun yazılı metinlere de yansıması: uzum, ordek, yuz.
• Boşnakça ve Türkçe hal kategorisiyle ilgili olarak fiil istemlerinin akuzatif-ablatif
arasında farklı tercihlerde bulunmasından kaynaklı sorunlar. Örneğin nefret et- ve
hoşlan- fiillerinin Boşnakçada akuzatifli Türkçede datifli öge tercih etmesi, Boşnak
öğrenicilerin Seni nefret ediyorum gibi tümceler üretmesine neden olmakta.
• Var-yok cümlelerinin öğretiminde karşılaşılan sorunlar (Benim arabam var yerine
Ben varım araba. Boşnaçkada iye-kişi kodlaması var-yok üzerine yapılıyor)
• Boşnakçadaki geçmiş zaman sisteminin farklı olması nedeniyle Türkçe geçmiş
zamanda –DI/-mIş ayrımını yapmada zorlanma (Çangal ve Hattatioğlu 2016)
Yukarıda sözü edilen sorunların, kaynak dil ve hedef dil arasındaki tipolojik
farklılıklardan kaynaklandığı görülmektedir. İkinci bir dili öğrenme süreci, iki dilbilimsel
tipin (kaynak dil ve hedef dil) yapısal ve işlevsel olarak karşılaşmasını içerir. Tipolojik
farklılık, öğrenme güçlükleri ve öğrenme süresiyle bağıntılıdır. Gerçekte öğrenicinin
zihninde iki farklı dilbilimsel sistemin bulunması, bireysel düzeyde bir dil ilişkisi durumu
yarmaktadır (Ramat 2012).
Yabancı bir dili öğrenenler, bu dili öğrenme sürecinden önce de kaynak dil/anadilleri
dolayısıyla olgun bir anlamsal, pragmatik ve söz dizimsel siteme ve belirli bir dünya
bilgisine sahiptir. Dolayısı ile anadili sistemleri, yabancı dilin gramerini inşa etmede bir
başlangıç noktası oluşturur. Başlangıçta, hedef dilin sözcükleriyle cümle üretirken anadilin
gramerini bir omurga gibi kullanabilmektedirler. İşte kaynak dilden hedef dile uzanan bu dile
ara dil (interlanguage) ya da öğrenicinin dili (learner’s language) denilmektedir (Song
X. Uluslararası Dünya Dili Türkçe Sempozyumu Bildiri Kitabı
122
2002). Bu ara dil, kaynak dilin tipolojisinden bağımsız değildir. Ancak hedef dile doğru
tipolojik bir değişme sürecini de içermektedir.
4. Sonuç
Yabancı/ikinci dil öğretiminde öğretici yeterliliklerini ele alan çalışmalarda
öğretenlerde/dil okutmanlarında bulunması gereken yeterlilikler arasında dil yeterliliği,
içeriksel yeterlilik/bilgi yeterliliği, öğretme becerisi, bağlam bilgisine sahip olma,
profesyonel davranma, pedagojik düşünme vb. (bk. Richards 2011) özelliklerden söz edildiği
görülmektedir. Bu çalışmada, yabancı/ikinci dil öğreticilerine, bir yeterlilik olarak tipolojik
farkındalığın kazandırılmasının önemli olduğu ileri sürülmektedir. Sözü edilen yeterlilik
öğreticilere kaynak dilin öğretilmesi anlamına gelmemektedir. Kastedilen, yabancı dil olarak
Türkçe öğretenlere, öğrenici hatalarının kaynak dille hedef arasındaki tipolojik
farklılıklardan kaynaklanması durumunda oluşabilecek düzenli hataları fark etme ve sağlıklı
dönüt verebilme düzeyinde tipolojik farkındalık kazandırılmasıdır. Böylece, başlangıçta,
hedef dilin sözcükleriyle cümle üretirken anadilin gramerini bir omurga gibi kullanabilen,
kaynak dilden hedef dile uzanan bir dile ara dile (interlanguage) sahip olan öğrenicilerin,
hedef dile doğru evrilen tipolojik değişme sürecinin daha sağlıklı ilerlemesine katkı
sağlanabilir.
Kaynaklar
Aikhenvald, Alexandra Y. (2007). Typological distinctions in word-formation. Language
Typology and Syntactic Description: Grammatical Categories and the Lexicon. Second
Edition. Volume III. Edited by Timothy Shopen. Cambridge University Press
Bisang, Walter (1999). Classifiers in East and Southeast Asian languages: Counting and
beyond. In Jadranka Gvozdanovic (ed.), Numeral Types and Changes Worldwide, 113-185.
Berlin: Mouton.
Corbett, Greville G. (2013). Number of Genders. In: Dryer, Matthew S. & Haspelmath,
Martin (eds.). The World Atlas of Language Structures Online. Leipzig: Max Planck Institute
for Evolutionary Anthropology (Available online at http://wals.info/chapter/30, Accessed on
2018-11-25.).
Croft, William (2003). Typology and Universals. 2nd edition. Cambridge: Cambridge
University Press.
Çangal, Önder, Hattatioğlu Ahmet (2016). Bosna Hersek’te Türkçe Öğretimi, Karşılaşılan
Güçlükler ve Çözüm Önerileri. Türkçenin Yabancı Dil Olarak Öğretiminde Yöntem ve
Uygulamalar 2, 71-113. Ankara: Yunus Emre Enstitüsü Yayınları.
Dahl Östen, Velupillai Viveka (2013). The Past Tense. In: Dryer, Matthew S. & Haspelmath,
Martin (eds.). The World Atlas of Language Structures Online. Leipzig: Max Planck Institute
for Evolutionary Anthropology.(Available online at http://wals.info/chapter/66, Accessed on
2018-11-25.).
Dryer, Matthew S. (2013). Order of Subject, Object and Verb. In: Dryer, Matthew S. &
Haspelmath, Martin (eds.). The World Atlas of Language Structures Online. Leipzig: Max
Planck Institute for Evolutionary Anthropology. (Available online at
http://wals.info/chapter/81, Accessed on 2018-11-25.).
X. Uluslararası Dünya Dili Türkçe Sempozyumu Bildiri Kitabı
123
Erdem, Mevlüt (2015). Türk Dili Tipolojisi Üzerine. Gül, Bülent (ed.). Alkış Bitiği Kemal
Eraslan Armağanı. Ankara: Türk Kültürünü Araştırma Enstitüsü. 67-76.
Greenberg Joseph H. (1963). Some universals of grammar with particular reference to the
order of meaningful elements. In: Joseph h. Greenberg (ed.). Universals of Language.
London: MIT Press, pp. 73-113.
Iggesen, Oliver A. (2013). Number of Cases. In: Dryer, Matthew S. & Haspelmath, Martin
(eds.) The World Atlas of Language Structures Online. Leipzig: Max Planck Institute for
Evolutionary Anthropology. (Available online at http://wals.info/chapter/49, Accessed on
2018-11).
Johanson, Lars (2007). Türkçe Dil İlişkilerinde Yapısal Etkenler. İkinci Baskı. Çev. Nurettin
Demir. Ankara: TDK.
Karaçoban E, Kayhan S., Kayhan M. (2016). Arnavutluk’ta Türkçe Öğretimi, Karşılaşılan
Güçlükler ve Çözüm Önerileri (Tiran Örneği). Türkçenin Yabancı Dil Olarak Öğretiminde
Yöntem ve Uygulamalar 2, 43-71. Ankara: Yunus Emre Enstitüsü Yayınları.
Karazeybek, Alper (2016). Arnavutluk’ta Türkçe Öğretimi, Karşılaşılan Güçlükler ve
Çözüm Önerileri (İşkodra Örneği). Türkçenin Yabancı Dil Olarak Öğretiminde Yöntem ve
Uygulamalar 2, 11- 43. Ankara: Yunus Emre Enstitüsü Yayınları.
Lehmann, Winfred P. (1973). A structural principle of language and its implications. Lg. 49.
42-66.
Maddieson, Ian (2011). Typology of phonological systems. In The Oxford handbook of
linguistic typology. Jae Jung Song (ed.), Oxford: Oxford University Press: 534–548.
Moravcsik, Edith A. (2013). Introducing Language Typology. Cambridge: Cambridge
University Press.
Ramat, Anna G,acalone (2012). Typology and Second Language Acquisition. In
Encyclopedia of Applied Linguistics. Edited by Carol A. Chapelle. UK : Wiley-Blackwell
Richards, C. Jack (2011). Exploring teacher competence in language teaching, JALT July-
Augst 2011. Special issue. 3-7.
Rijkhoff, Jan (2007). Linguistic Typology: A short history and some current issues. Sprog:
Tidsskrift for Sprogforskning 5, 1-18 (now called: Skandinaviske Sprogstudier). 5. 1-18.
Song, Lae Lung. (2002). Linguistic typology and language acquisition: The accessibility
hierarchy and relative clauses. Language Research 38 (2), 729-756.
Stoll, S. and Bickel, B. (2013). Capturing diversity in language acquisition research.
Language Typology and Historical Contingency: In Honor of Johanna Nichols. Amsterdam:
John Benjamins 195–216.
Uzun, Nadir E. (2013). Dil Öğretiminde Dil Tipolojisinin Yeri Üzerine. Yabancılara Türkçe
Öğretimi El Kitabı. Ed. Mustafa Durmuş ve Alpaslan Okur, 551-563. Ankara: Gafiker.
Whaley, Lindsay J. (1997). Introduction to Typology. The Unity and Diversity of Languages.
Thousands Oaks: Sage.
Yılmaz, Emine (2016). Türkçenin Tipolojisi. Yabancı Dil Olarak Türkçe Öğretimi,
Kuramlar, Yöntemler, Beceriler, Uygulamalar. Ed. Faruk Yıldırım, Burak Tüfekçioğlu. 1-
15. Ankara: Pegem Akademi.
X. Uluslararası Dünya Dili Türkçe Sempozyumu Bildiri Kitabı
124
BATI KARADENİZ BÖLGESİNDE KADIN BAŞ GİYİMİYLE İLGİLİ SÖZ
VARLIĞI
Prof.Dr. Naciye ATA YILDIZ
Gazi Üniversitesi / Türkiye
yildiz.naciye@gmail.com
Giriş
Günlük hayatta geleneksel giyimin ortadan kalkması, giyimle ilgili sözlerin de
zaman içinde unutulmasına sebep olmaktadır. Yöresel olarak değerlendirildiğinde, giyim
isimlerinin zengin bir birikim oluşturduğu görülmektedir. Baş giyiminden ayak giyimine
kadar yöreler arasındaki farklılıklar ve ortaklıklardan oluşan geniş bir kelime dağarcığı
bulunmakla birlikte, şehirlerde olduğu gibi kırsal kesimde de giyinmenin tek tipleşmesi, -
mesela erkek giyiminin gömlek-pantolon, kadın giyiminin de elbise, etek-gömlek şekline
dönüşmesi, geleneksel olan giyim isimlerinin günlük konuşma dilinden çıkmasına sebep
olmaktadır. Kadın baş giyimi için de aynı durum söz konusudur; baş giyiminde de mahalli
kültürlerde renk, örtme şekli, süsü, statü göstergesi olması gibi çeşitli etkenlerle oluşmuş
olan zengin kelime kadrosunun yerini, günümüzde genel olarak başörtüsü, türban, yazma,
yemeni, tülbent gibi birkaç kelime almış gibi görünmektedir. Bu sözlerin büyük bir kısmının
Derleme Sözlüğü’ne girmemiş olması da alanla ilgili olarak çalışanlar için bir eksikliktir.
Günümüze kadar özellikle güzel sanatlar ve tasarım alanlarında çalışan
araştırmacıların, yörelere ait giyim-kuşam çeşitlerini, tekniklerini içeren değerli çalışmalar
yaptığı, ancak bu çalışmalarda yer alan giyimle ilgili onlarca kelimenin maalesef söz varlığı
açısından çok fazla dikkate alınmadığı görülmektedir. Bu konuda “Anadolu’da Kadın
Başlıkları” adıyla bir eser yayımlayan Nevin Balta (2014), yazılı kaynaklardan hareketle bu
zengin birikimi bir kitap bütünlüğünde ortaya koymuştur. Günümüzde bir turizm getirisi
olarak popüler hale gelen yapma bebekçilik alanında dahi, giyim ve örtü isimlerinin
özgünlüğünün ve zenginliğinin çok sınırlı olarak korunduğu dikkati çekmektedir. Birçok
giyim eşyası isminin, bunları kullanan ve/veya tanıyan kişilerle birlikte söz dağarcığımızdan
çıkacak olması, konunun önemini ortaya koymaktadır. Birçok ülkenin giyim-kuşamla ilgili
söz varlığını gösteren dil haritaları mevcutken, Türkiye’de henüz böyle kapsamlı bir çalışma
henüz yapılmamıştır.
Bu çalışmada sırasında maalesef, artık bu tür söz varlığının büyük ölçüde unutulmuş
olması, daha önce de belirttiğimiz gibi belirli kelimelerle ifade edilmesi nedeniyle, çok fazla
kişiyi sözlü kaynak olarak kullanmak mümkün olamamıştır. Bu sebeple, eski kaynaklara
istinaden yapılan çalışmalar, yörelerin özelliklerini yansıtan internet kaynakları da çalışmada
başvurulan kaynaklar arasında yer almıştır.
Bu ve benzer çalışmaların nihai hedefi bu alandaki söz varlığımızın kayıt altına
alınmasını sağlamaktır.
Çalışmada yörelerden tespit edilen kelimeler Derleme Sözlüğü’nde araştırılmış ve
bulunup bulunmadığı belirtilmiştir. Giyim isimlerinin bazen benzer olmakla birlikte aynı
yöre içinde bile farklı özellikler taşıyabildiği görüldüğünden, bir baş giyimi ismi farklı bir
örtü çeşidini ifade ediyorsa, bunlar belirtilmiş ve özel günlerde veya statü göstergesi olarak
kullanılan baş giyimleri varsa bunlar belirlenmeye çalışılmıştır.
X. Uluslararası Dünya Dili Türkçe Sempozyumu Bildiri Kitabı
125
Baş giyimin
ismi ve şekil
özelliği
Kullanıldığı yöre ve
Derleme sözlüğün-de
yer alıp almadığı
Statü/Kullanıl
dığı yer
Yöresel özellikleri
Abacuk Zonguldak Oyalı yemeni1
Al
Bolu
D.S. de var. Yöre
eksik.
Evli kadınların kullandığı bir örtüdür.
Kırmızı ipek, şifon ya
da krep üzerine pullarla işlenmektedir.
Kenarlarında sarı simden oya veya
firkete ile pullu oyalar yapılmaktadır.2
Alınlık Safranbolu,
Bolu/Mengen
D.S. de var.
Fes üzerinde kullanılmaktadır3
Al tütek Bolu/Kıbrısçık
D.S. de yok.
Gelin giyimi 90 x 90 cm. ebatlarında kırmızı ipekten
yapılır. Bu kumaş gelinin yüzünü
kapatmak
içindir. Duvaktan sonra
gelinin tepeliğine çeki olarak kullanılır.
Yeşil çevre ile birlikte gelinin başını
kapatır.4
Al yeşil Kastamonu/Tosya
D.S. de yok.
Gelin giysisi Yemeninin üzerine takılır. Genellikle
saten veya şifon kumaştan yapılır.
Dikdörtgen iki kumaşın bir uzun
kenarının birbirine dikilmesinden
oluşturulur.Bu dikilen kısım alına
getirilir ve arkada “v” biçiminde
görünecek şekilde gizlice iğnelenir5
Atça6
[<(T)at+ça]
Bolu;Bartın,
Safranbolu, Zonguldak7
D.S. de yok.
Kenarları pullu, metal, renkli boncuklu
olan ve fes üzerine bağlanan başörtüsü.
Atgı Kastamonu/Abana,
Bozkurt, İnebolu,Küre8
D.S. de yok.
Kış
göstergesi
Kışın baştan itibaren örtülüp omuzları
kapatan kare şeklinde yünlü dokuma.
Ayak Kastamonu/Tosya Gelin giysisi Perşanın şakaklara gelen kısmındaki
1 /www.formlordi.com/zonguldak/97146-zonguldakta-eskiden-giyilen-yoresel-kiyafetlerin-ozellikleri.html
2 Melda ÖZDEMİR (2009). “Bolu İlinde Geleneksel Kadın Başlıkları”, Süleyman Demirel Üniversitesi Güzel
Sanatlar Fakültesi Hakemli Dergisi, S.4, s.12.
3 http://www.dilekisleme.com/folklor-kostumleri/karabuk-safranbolu-kiyafeti
4 http://www.kibriscik.gov.tr/yoresel-kiyafetler
5 5E.Elhan ÖZUS, Filiz ERDEN, Melek TUFAN (2015). “Kastamonu Geleneksel Kadın Giysileri”. International
Journal of Science Culture and Sport (IntJSCS), S.4, s.612.
6 http://ozhanozturk.com/2017/08/29/karadeniz-bolgesi-geleneksel-giyim-kusam-sozlugu/
7 /www.formlordi.com/zonguldak/97146-zonguldakta-eskiden-giyilen-yoresel-kiyafetlerin-ozellikleri.html
8 Kaynak kişi: Sabahat Yılmaz.
X. Uluslararası Dünya Dili Türkçe Sempozyumu Bildiri Kitabı
126
D.S. de yok. uzun boncuk dizileri9
Baskuluklu fes Bolu
D.S. de yok.
Ön kısmında üç altın bulunan fes.
Baş altını Bolu
D.S. de yok.
Kırmızı kurdele ya da bükülmüş ince
kumaşa aralıklarla
geçirilen altın liralar fesin alın kısmına,
çeki üzerine yerleştirilmekte ve
arkadan bağlanmaktadır10
Beşlik Bolu/Mengen
D.S. de yok.
Alınlık üzerine takılan altın11
Birlik Bolu/Mengen
D.S. de yok.
Alınlık üzerine takılan altın12
Boy carı Kastamonu/Abana13
D.S. de yok.
Burma Kastamonu/Şenpazar,
Pınarbaşı, Azdavay
D.S. de yok.
Sarı-siyah boncuklardan örülen çekinin
orta kısmına tutturulan süs14
Bürgü Bolu/Göynük
D.S. de var.
Bürü Kastamonu/Abana
D.S. de var.
Bir ucunun
yandan
arkaya
atılması
bekarlık
simgesi.
Kadın ve kızların örttüğü beyaz
dikdörtgen kenarları dantel veya iğne
oyalı örtü
Car/Çar Kastamonu/Abana15,
Tosya, Daday, Küre,
D.S. de var.
Evli kadının
sokak giyimi
Kastamonu/Tosya: Siyah ince bir
kumaştan yapılır. Bel kısmı lastikli başa
gelen kısım ise göbeğe kadar açık olup
içerden elle tutulmak suretiyle giyilir.16
Kastamonu/Daday, Ağlı, Araç, Seydiler:
Vücudun üst kısmını
tamamen örten, dikdörtgen şeklindeki bu
örtü beyaz renk üzerine siyah desenlidir.
9 E.Elhan ÖZUS, Filiz ERDEN, Melek TUFAN (2015). “Kastamonu Geleneksel Kadın Giysileri”. International
Journal of Science Culture and Sport (IntJSCS), S.4, s.611.
10 Melda ÖZDEMİR (2009). “Bolu İlinde Geleneksel Kadın Başlıkları”, Süleyman Demirel Üniversitesi Güzel
Sanatlar Fakültesi Hakemli Dergisi, S.4, s.6.
11 Dilek YALÇIN ÇELİK (2015). Mengen’de Geleneksel Giyim Kuşam. s.11.
12 Dilek YALÇIN ÇELİK (2015). Mengen’de Geleneksel Giyim Kuşam. s.11.
13 Selma Toprak
14 Sema Özkan TAGI, Ayşem AYDIN (2008).” Kastamonu’da Geleneksel Kadın Giysileri”. ICANAS, C.III,
s.1314.
15 Selma Toprak
16 E.Elhan ÖZUS, Filiz ERDEN, Melek TUFAN (2015). “Kastamonu Geleneksel Kadın Giysileri”. International
Journal of Science Culture and Sport (IntJSCS), S.4, s.612.
X. Uluslararası Dünya Dili Türkçe Sempozyumu Bildiri Kitabı
127
Uzun kenarın iki köşesi çene altından
dolanarak iki yanda
yanakla başörtü arasına sıkıştırılarak
sabitlenmektedir.
Çatkı/Çatku
[<(T)çat+kı]17
Bartın/Amasra,
Zonguldak, Bolu,
Safranbolu, Devrek
“Çatkı D.S. de var.
Çatku D.S. de yok.
Genç kız ve
düğün giyimi
Zonguldak: Sarı-yeşil dallı pullu
tülbent.18
Bolu, Safranbolu, Devrek: Sarı-yeşil
renkte alına sarılan başörtüsü
Bartın: Fesin üzerine özel günlerde
tutturulan pullu örtü.19
Çatma Kastamonu/Şenpazar
D.S. de var, yöre eksik.
Takkenin yan kısmını oluşturan parça
ile tepe kısmını oluşturan dairenin
kanaviçe ile işlenip birleştirilmesi
işlemi20
Çeki Bolu,
Kastamonu/Tosya,
Karabük
D.S. de var, yöre eksik.
Tosya’da
gelin giysisi
1. Bolu: Fes’in üzerine bağlanan üçgen
kumaştır. Çeki olarak, şifon,
krep, saten gibi parlak ve kaygan
kumaşlar kullanılmakta ve kenarlarına
iğne oyası yapılmak tadır. Fesin alın
kısmındaki altınların üstüne çeki
bağlanmaktadır21
Genellikle kırmızı rengin tercih edildiği
çeki, yazma
türünde kumaştan yapılmış
başörtüsünün fesin alın kısmına
bağlanması
ve uçlarının fesin içine saklanması
şeklinde kullanılan bir tülbenttir22.
Tosya’da: Tacın üzerine takılır. Taçtaki
kalınlığı desteklemek amaçlı kullanılır.
Taçtaki kabarık kısım çekide de mevcut
olup bu kısımlar üst üste getirilerek çeki
başa bağlanır. Çeki genellikle 3-4 metre
olmakta başa iki kere dolandıktan sonra
enseden aşağı sarkıtılmaktadır. Eni ise
başa takılan kısımlarda 13cm, sarkıtılan
17 http://ozhanozturk.com/2017/08/29/karadeniz-bolgesi-geleneksel-giyim-kusam-sozlugu/
18 /www.formlordi.com/zonguldak/97146-zonguldakta-eskiden-giyilen-yoresel-kiyafetlerin-ozellikleri.html
19 http://www.bartinkulturturizm.gov.tr/TR,68992/yoresel-kiyafetler.html
20 Sema Özkan TAGI, Ayşem AYDIN (2008).” Kastamonu’da Geleneksel Kadın Giysileri”. ICANAS, C.III,
s.1313.
21 Melda ÖZDEMİR (2009). “Bolu İlinde Geleneksel Kadın Başlıkları”, Süleyman Demirel Üniversitesi Güzel
Sanatlar Fakültesi Hakemli Dergisi, S.4, s.12.
22 Melda ÖZDEMİR (2009). “Bolu İlinde Geleneksel Kadın Başlıkları”, Süleyman Demirel Üniversitesi Güzel
Sanatlar Fakültesi Hakemli Dergisi, S.4, s.6.
X. Uluslararası Dünya Dili Türkçe Sempozyumu Bildiri Kitabı
128
kısımlarda ise 7 cm dir. Genellikle
kırmızı kumaştan yapılır.23
Ilgaz: Siyah kumaştan yapılır
Çelme Bolu/Mengen
D.S. de var.
Baş bağlama şekli: Evli kadınların poğu
üçgen katladıktan sonra uçlarını çene
altından bağlayıp tek yanak ile örtü
arasına sıkıştırmaları şeklindeki baş
bağlama biçimi.24
Çember/Çenbe
r/Cember
Tüm yöre
D.S. de var.
Kastamonu:
Mevsim
göstergesi
(Kışın yeşil,
yazın beyaz
çember
bağlanır)
Bolu: Yaşlı
kadın baş
giyimi
Bolu: Pamuklu ve kare
formundaki dokuma parçası üzerine ipek
iplik ile suzeni (zincir işi)
tekniğiyle işlenen bir başörtüsü
çeşididir.
. Genellikle başörtüsünün merkez kenar
ve köşelerinde yer
alan motifler bitkisel ve geometrik
motiflerden oluşmakta ve çoğunlukla
yeşil, turuncu ve sarı ipek ipliklerle
işlenmektedir. Çember
başörtüsününkenarları isteğe bağlı
olarak saçak, püskül, firkete oyası ya da
Kastamonu
çarşaf bağlama tekniği ile
temizlenmekte ve süslenmektedir.
Günümüzde
çember’in püsküllerinde sim iplik
kullanılmaktadır. Çember çene altından
dolanarak başın tepesinde
bağlanmaktadır25
Kastamonu: Düz renk pamuklu
kumaştan hazırlanır.
Karabük: Fitilli olarak dokunan pamuklu
kumaş26
23 E.Elhan ÖZUS, Filiz ERDEN, Melek TUFAN (2015). “Kastamonu Geleneksel Kadın Giysileri”. International
Journal of Science Culture and Sport (IntJSCS), S.4, s.611.
24 Dilek YALÇIN ÇELİK (2015). Mengen’de Geleneksel Giyim Kuşam. s.16.
25 Melda ÖZDEMİR (2009). “Bolu İlinde Geleneksel Kadın Başlıkları”, Süleyman Demirel Üniversitesi Güzel
Sanatlar Fakültesi Hakemli Dergisi, S.4, s.6-7.
26 http://karabukkultur.gov.tr/TR,63741/eflanide-giyim-kusam.html
X. Uluslararası Dünya Dili Türkçe Sempozyumu Bildiri Kitabı
129
Çene bağı Bolu
D.S. de yok
Fesin düşmemesi için çene altından
bağlanan kumaştan yapılmış bağ.
Çene boncuğu Kastamonu/Şenpazar,
Azdavay, Pınarbaşı
D.S. de yok
Boncuk
dizisinin
sayısı
ekonomik
durum
göstergesi.
Sadece
kumaştan
yapılması
yaşlılık
göstergesi.
Takkenin baştan kaymaması için,
çenenin altından ve kulakların önünden
ya da arkasından geçerek, tepede
bağlanan takı27
Çene ipi Kastamonu/Şenpazar,
Azdavay, Pınarbaşı
D.S. de yok
Boncuk
dizisinin
sayısı
ekonomik
durum
göstergesi.
Sadece
kumaştan
yapılması
yaşlılık
göstergesi.
Takkenin baştan kaymaması için,
çenenin altından ve kulakların önünden
ya da arkasından geçerek, tepede
bağlanan takı28
Çevre Bolu/Kıbrısçık-
Mengen
D.S. de yok
Kıbrısçık: Üçgen şeklinde katlanan ve
geniş kısmı tepeye getirilerek çene
altından geçirilip tepede bağlanan örtü.29
Çökü Kastamonu/Taşköprü
D.S. de var.
Evli kadın
örtüsü
Baş giyiminin fesin üzerine kaplanan
ve dikilen kumaş parçalarıyla
yemeniden oluşan ve hıltar ile
sağlamlaştırılan bir bölümü.
Pınarbaşı: Takke
Çökü dürme Kastamonu/Pınarbaşı
D.S. de yok
Çekinin takkeye bağlanması işlemi
Dallı çeki Bolu/Kıbrısçık Kırmızı dallı
çeki gelinlik,
Etrafında çiçek desenleri olan çeki.
27 Sema Özkan TAGI, Ayşem AYDIN (2008).” Kastamonu’da Geleneksel Kadın Giysileri”. ICANAS, C.III,
s.1315.
28 Sema Özkan TAGI, Ayşem AYDIN (2008).” Kastamonu’da Geleneksel Kadın Giysileri”. ICANAS, C.III,
s.1315.
29 http://www.kibriscik.gov.tr/yoresel-kiyafetler
X. Uluslararası Dünya Dili Türkçe Sempozyumu Bildiri Kitabı
130
D.S. de yok bordo dallı
çeki bekarlık
göstergesi.
Duvak Tüm bölge
D.S. de var
Gelin giysisi
(Sadece gelin
baba evinden
evlendiği
yere
götürülürken
takılır)
Gelin baba evinden çıkarken gelinliğin
üstüne başa giyilen ön kısmı kırmızı,
arka kısmı yeşil olan bir örtüdür. Başa
takılan kısmında altta fes bulunmakta,
bu fesin üzerine al-yeşil kumaş geçirilir
ve bu kumaşın fese gelen yerlerinin dış
kısmı çeşitli pul, boncuk, düğme ile
süslenmektedir. Ön kısımda yukarıya
doğru sivri bir bölüm bulunur. Kumaşın
ince kullanılmasının nedeni ise baştan
dize kadar tüm vücudu kapattığı için
görmenin engellenmemesini
sağlamaktır. Sadece gelin evden
çıkarılırken giyilir.30
Fes/Fez
[<(F)fes]31
Tüm bölge
D.S.de var
Bolu’da
duvak
gününde
gelin
tarafından
giyilmektedir.
Bolu/mengen
: Çuhadan
yapılmış
olması tercih
ve değer
sebebidir ve
evli kadınlar
tarafından
kullanılır.
Orta yaş
göstergesi
olarak
üzerindeki
altın ve süsler
çıkarılarak
sadece
kırmızı
yemeni ile
kullanılır32
Bolu: Cağ adı verilen şiş ile yünden
örülen kadın başlığı
Bolu/Mengen:
Kastamonu: Karton üzerine genellikle
bordo kumaş sarılarak hazırlanan başlık.
Gül Bolu/Mudurnu
D.S. de var
Yöre eksik
Gelin giysisi Gelin tacı
30 E.Elhan ÖZUS, Filiz ERDEN, Melek TUFAN (2015). “Kastamonu Geleneksel Kadın Giysileri”. International
Journal of Science Culture and Sport (IntJSCS), S.4, s.612.
31 http://ozhanozturk.com/2017/08/29/karadeniz-bolgesi-geleneksel-giyim-kusam-sozlugu/
32 Dilek YALÇIN ÇELİK (2015). Mengen’de Geleneksel Giyim Kuşam. s.11.
X. Uluslararası Dünya Dili Türkçe Sempozyumu Bildiri Kitabı
131
Hıltar Kastamonu/Taşköprü
D.S. de yok.
Fesin arka kısmında sağ ve sola dikilen
düğmelere takılan ve sağlam bir ipe
dizilen renkli boncukların çene altından
geçecek şekilde düğmelere
bağlanmasıyla oluşan bağ. 33
İmik bağı Kastamonu/Şenpazar,
Azdavay, Pınarbaşı
D.S. de yok
Boncuk
dizisinin
sayısı
ekonomik
durum
göstergesi.
Sadece
kumaştan
yapılması
yaşlılık
göstergesi.
Takkenin baştan kaymaması için,
çenenin altından ve kulakların önünden
ya da arkasından geçerek, tepede
bağlanan takı34
Kayramış
yazma
Kastamonu/Cide
D.S. de yok
Çar gibi büyük sarı yazma
Kısa fes Karabük/Eflani
D.S. de yok
Krep Düzce/Gümüşova
D.S. de var
İpek baş örtüsü35
Mangır Bolu/Yeniçağa
D.S. de yok
Gençlik
göstergesi
Fese dikilen altın
Mücessem/Mü
cestem
Kastamonu/Taşköprü
D.S. de var
Fesin üzerine sarılan yemeni
Nakışlı yazma Bolu
D.S. de var
Tepeden
bağlanması
genç kız,
yanakların
yanına
kıstırılarak
örtüllmesi
evli ve yaşlı
kadın
göstergesi.
Nezgep Kastamonu/Çatalzeyin Üzerine beyaz yemeni örtülen takke36
33 http://www.taskopru.bel.tr/index.php/yoresel-giyim/
34 Sema Özkan TAGI, Ayşem AYDIN (2008).” Kastamonu’da Geleneksel Kadın Giysileri”. ICANAS, C.III,
s.1315.
35 Zeynel ÖZLÜ (2015). 19. Yüzyılda Bir Batı Karadeniz Kenti Gümüşâbâd/Gümüşova (Sosyal-Kültürel ve
Ekonomik Durum). İstanbul, Fırat Basım, s.165.
36 Sema Özkan TAGI, Ayşem AYDIN (2008).” Kastamonu’da Geleneksel Kadın Giysileri”. ICANAS, C.III,
s.1317.
X. Uluslararası Dünya Dili Türkçe Sempozyumu Bildiri Kitabı
132
D.S. de var, yöre eksik.
Onluk Bolu/Mengen
D.S. de yok
Alınlık üzerine takılan altın37
Örtme
Bolu, Bartın, Düzce
D.S. de var
Bolu:Pamuk dokuma düz beyaz örtü. 38,
39
Düzce: Renkli ve çizgili olabilen,
genellikle ipek örtü
Peçe Bolu/Mengen
D.S. de yok
Gelin almaya giden kadınların yüzlerini
örtmek için kullandığı boncuklu ve
işlemeli dikdörtgen örtü40
Perşan Kastamonu/Tosya
D.S. de yok
Gelin giysisi.
İlk defa
duvak günü
takılır. Daha
sonra yeni
gelin katıldığı
duvak ve
kınalarda
takabilir.
Tengenin üzerine takılır. Ön kısmında
boncuklardan saçaklar oluşturulmuştur.
Perşan kırmızı kumaş üzerine
boncuklardan oluşan saçakların
tutturulmasıyla oluşturulur. Boncuklar
kırmızı, turuncu, yeşil, lacivert ve beyaz
olmak üzere çok renkli
kullanılmaktadır41
Peyik Kastamonu/Pınarbaşı,
Azdavay, Şenpazar
D.S. de yok
Genç kız baş
giyiminin
parçası
İki üçgen kumaş parçasının,
birleştirilmesi ve takkenin tepesine
gelecek olan
kenarının, içine ip geçirilecek şekilde
kıvrılarak dikilmesiyle elde edilir.
Kıvrılarak dikilen kenarın içine ip
geçirilerek büzülür ve takke
basıklaştırıldıktan sonra üzerine geçirilir
. Peyiğin öne gelen kısmı pullar ve
halkalarla örülen oyalarla süslenir. 42
Pirpir
Kastamonu
D.S. de yok
Yazmanın kenarındaki pullu süsleme
Poğ/Nakışlıtelli
poğ
Bolu/Yeniçağa,
Mengen
Evli kadın
göstergesi
Pamuklu beyaz kumaş üzerine, tel kırma
tekniği ile işlenen ve kenarları pullu
firkete oyası ile süslenen başörtüsü43
37 Dilek YALÇIN ÇELİK (2015). Mengen’de Geleneksel Giyim Kuşam. s.11.
38 Melda ÖZDEMİR (2009). “Bolu İlinde Geleneksel Kadın Başlıkları”, Süleyman Demirel Üniversitesi Güzel
Sanatlar Fakültesi Hakemli Dergisi, S.4, s.7.
39 https://www.alevleforum.com/soru-lar-ve-cevap-lar/520586-bartinin-yoresel-kiyafetleri.html
40 Dilek YALÇIN ÇELİK (2015). Mengen’de Geleneksel Giyim Kuşam. s.23.
41 E.Elhan ÖZUS, Filiz ERDEN, Melek TUFAN (2015). “Kastamonu Geleneksel Kadın Giysileri”. International
Journal of Science Culture and Sport (IntJSCS), S.4, s.611-612.
42 Sema Özkan TAGI, Ayşem AYDIN (2008).” Kastamonu’da Geleneksel Kadın Giysileri”. ICANAS, C.III,
s.1314.
43 Fatma YETİM, Hülya KÖKLÜ, Melda ÖZDEMİR (2008). “Yeniçağa İlçesi ve Dereköy’de Geleneksel Kadın
Kıyafetleri ve Süslemeleri”. Abant İzzet Baysal Üniversitesi Sosyal Bilimler Enstitüsü Dergisi – Journal of Social
Sciences Cilt / Volume:2 Sayı / Issue: 17, s.164.
X. Uluslararası Dünya Dili Türkçe Sempozyumu Bildiri Kitabı
133
D.S. de var.
Bolu/Mengen: Kare şeklinde örtü.
Nakışlı poğda beyaz pamuklu kumaş
üzerine dört köşeye nakış yaılmaktadır.
Telli poğlarda ise örtünün her tarafına
tel kırma yapılmaktadır. 44
Pullu Bolu/Göynük
D.S. de var, yöre eksik
Kına
gecesinde
duvak olarak
kullanılır.
Sarı yazma Kastamonu/Cide
D.S. de yok
Sarı tülbent üzerine geleneksel baskılı
yazma.
Sarık Kastamonu/Pınarbaşı
D.S. de var.
Gelin giyimi Duvağın etrafının sarılmasıyla oluşan
baş giyimi
Susma Kastamonu/Tosya
D.S. de yok
Gelin giysisi Baş giyimin altından takılan ve
şakaklardan sarkan boncuklu süs.
Şamiye Düzce
D.S. de yok
Etnik
gösterge
(Boşnak)
Kulak arkasından geçirilip arkada
bağlanan baş örtüsü45
Şarpa (eşarp) D.S. de yok
Genellikle ipekli kumaşlardan yapılan
kadın baş örtüsü46
Taç Kastamonu/Tosya,
Bartın
D.S. de var
Yeni gelin
giysisi.
İki yarım dairenin dikilmesinden
oluşmuştur. Giyildiğinde görülmediği
için herhangi bir kumaştan yapılabilir.
Dikim yerlerinden çene altından geçecek
şekilde iki dizi boncuk sarkıtılmıştır. Bu
dizilerde bir boncuk bir karanfil vardır.
Karanfil kullanılmasının nedeni ise hem
farklı görünmesi hem de güzel
kokmasıdır.47
Takka/Takke/T
ekke
Bolu
Kastamonu/Şenpazar
D.S. de var
Bolu: Evlilik
göstergesi
Değişik motiflerde dövme olarak
yapılan gümüş tepeliğin fes
üzerine dikilmesi ve çekinin fes etrafına
bağlanmasından oluşan baş
giysisinin bütünüdür.48
Tel kırma Bolu
44 Dilek YALÇIN ÇELİK (2015). Mengen’de Geleneksel Giyim Kuşam. s.11-13.
45 DURSUN, Filiz, Çiğdem DURSUN ÇALIŞAN, Gülden ABANOZ (2015). ““Düzce İli Geleneksel Boşnak
Giysilerinin İncelenmesi”. Karadeniz Araştırmaları, S.47, s.177.
46 Kaynak Kişi: İfakat Ata
47E.Elhan ÖZUKastamonu/ŞenparS, Filiz ERDEN, Melek TUFAN (2015). “Kastamonu Geleneksel Kadın
Giysileri”. International Journal of Science Culture and Sport (IntJSCS), S.4, s.611.
48 Melda ÖZDEMİR (2009). “Bolu İlinde Geleneksel Kadın Başlıkları”, Süleyman Demirel Üniversitesi Güzel
Sanatlar Fakültesi Hakemli Dergisi, S.4, s.8.
X. Uluslararası Dünya Dili Türkçe Sempozyumu Bildiri Kitabı
134
D.S. de var, anlamı
farkllı (Bir işleme
tekniği)
Tenge
Kastamonu
D.S. de yok
Çekinin üzerine takılır. Ön kısmında
tenge denilen sarı lira şeklinde metaller
bulunmaktadır.49
Tepelik Bolu/Mengen,
Kastamonu
D.S. de var
Bolu/Kıbrısçı
k: Tepeliğin
önünden
sarkan
zincirler
özgürlüğü ve
bağımsızlığı
ifade
ederken,
ucundan
sarkan altın
yada gümüş
paraların
bolluğunun
ise bereketi
ifade
etmektedir.
Bolu/Mengen
:Gelin
giyimidir.
Bolu: Kadın fesleri üzerine dikilen veya
doğrudan doğruya saç
üzerine yerleştirilen tepelik, çoğunlukla
gümüşten ya da altından yapılan
bir baş süslemesidir. Fesi tamamen ya da
kısmen örten tepelikler
çoğunlukla düz, kubbeli ya da tas
biçiminde yapılmaktadır.50
Kastamonu: Pirpir ve boncuklarla
süslenerek fesin üst bölümüne önden
görülecek şekilde dikilen kumaş
parçası.51
Bolu/Mengen: Çuha veya kartondan
yapılmış sivri tepelik kullanılmaktadır52.
Tokalı/Tokalı
örtme
Bolu/Göynük
D.S. de yok
Çevre veya çembere verilen ad53, 54, İki
ucuna bordür dokunan veya işlenen baş
örtüsü55
Tülbent Bütün yöre
D.S. de var
Kumaş türü iken örtü ismi olarak
yaygınlaşmış.
49 E.Elhan ÖZUS, Filiz ERDEN, Melek TUFAN (2015). “Kastamonu Geleneksel Kadın Giysileri”. International
Journal of Science Culture and Sport (IntJSCS), S.4, s.611.
50 Melda ÖZDEMİR (2009). “Bolu İlinde Geleneksel Kadın Başlıkları”, Süleyman Demirel Üniversitesi Güzel
Sanatlar Fakültesi Hakemli Dergisi, S.4, s.8.
51 http://www.taskopru.bel.tr/index.php/yoresel-giyim/
52 Dilek YALÇIN ÇELİK (2015). Mengen’de Geleneksel Giyim Kuşam. s.10..
53 http://www.bolu.gov.tr/yoresel-kiyafetler
54 Aysen SOYSALDI, “Bolu-Göynük Tokalı Örtmeleri”, Motif Akademi Halk Bilimi Dergisi, C.3, S.5, s.150-
163.
55 Melda ÖZDEMİR (2009). “Bolu İli Göynük İlçesi Geleneksel Kadın Başlığı”, e-Journal of New World
Sciences Academy, V.4, N.1, s.102.
X. Uluslararası Dünya Dili Türkçe Sempozyumu Bildiri Kitabı
135
Tütek Bolu/Kıbrısçık
D.S. de yok
Gelin giyimi Gelinlerin başına örtülen kırmızı duvak.
Üstlük Bolu/Mengen
D.S. de var
Yöre eksik
Kadınların dışarı çıkarken yazma veya
yemeni üzerine örtüp uçlarını arkadan
bağladıkları ikinci baş örtüsü56
Yaşmak Bolu/Mengen,
Kastamonu
D.S. de var
Düğünlerde
gelin almaya
giden
kadınların
giyimi57
Yazma
Tüm bölge
D.S. de var
Yedek Kastamonu/Şenpazar
D.S. de yok
Baş süslemesinde kullanılan boncuk58
Yemeni Tüm bölge
D.S. de var
Kastamonu/Tosya: Beyaz renkte ve
genellikle üzerinde taş baskı bulunan
metrelik kumaşlardır. Kınada ve gelin
almada tengenin üzerine, duvak günü ise
perşanın üzerine bir kenarı katlanarak ve
çeneden dolaştırılarak takılır. Arkada
uzun bir beyaz görüntü sağlanır59.
Yengil Kastamonu/Çatalzeytin
D.S. de yok
Üzeri kanaviçe ile işlenmiş, fesi tutmaya
yarayan çene bağı 60
Sonuç: Çalışma sonunda yörede baş giyimiyle ilgili 68 kelime tespit edilmiştir. Bu
kelimelerin 37’si Derlem Sözlüğü’nde bulunmamaktadır. Bunların 25’i basit kelime, 12’si
ise birleşik kelimedir. Bu sonuç, yörenin baş giyimine ait zengin söz varlığının önemli bir
kısmının sözlüklere girmediğini göstermektedir. Geleneksel giyimin gittikçe ortadan
kalkması, bu sözcüklerin unutulmasına sebep olmaktadır. Bu sözcüklerin Derleme
Sözlüklerinde yer alması, hatta bütün Türkiye’de bütün giyim eşyalarının isimlerinin bir dil
haritası üzerinde gösterilmesi, dilimizin zenginliğinin yanısıra, yöreler arasındaki ortak
adlandırmaların ve farklılıkların da ortaya çıkmasını sağlayacaktır.
56 Dilek YALÇIN ÇELİK (2015). Mengen’de Geleneksel Giyim Kuşam. s.23.
57 Dilek YALÇIN ÇELİK (2015). Mengen’de Geleneksel Giyim Kuşam. s.22.
58 Zehra DİNÇER, Nilgün SAZAK (2016). “Kastamonu’ya Ait Türkülerde, Halk Oyunları Ve Geleneksel Giyim
Kuşam Tarzında Kadın Teması”. Onlıne Journal Of Musıc Scıences, 1 (2), 96.
59 E.Elhan ÖZUS, Filiz ERDEN, Melek TUFAN (2015). “Kastamonu Geleneksel Kadın Giysileri”. International
Journal of Science Culture and Sport (IntJSCS), S.4, s.612.
60 Sema Özkan TAGI, Ayşem AYDIN (2008).” Kastamonu’da Geleneksel Kadın Giysileri”. ICANAS, C.III,
s.1317.
X. Uluslararası Dünya Dili Türkçe Sempozyumu Bildiri Kitabı
136
Kaynakça
BALTA, Nevin (2014). Anadolu Kadın Başlıkları. Ankara, Alter Yayıncılık.
DİNÇER, Zehra, Nilgün SAZAK (2016). “Kastamonu’ya Ait Türkülerde, Halk Oyunları
Ve Geleneksel Giyim Kuşam Tarzında Kadın Teması”. Onlıne Journal Of Musıc Scıences, 1
(2), 86-108.
DURSUN, Filiz, Çiğdem DURSUN ÇALIŞAN, Gülden ABANOZ (2015). ““Düzce İli
Geleneksel Boşnak Giysilerinin İncelenmesi”. Karadeniz Araştırmaları, S.47, s.163-180.
ÖZDEMİR, Melda (2009). “Bolu İlinde Geleneksel Kadın Başlıkları”, Süleyman Demirel
Üniversitesi Güzel Sanatlar Fakültesi Hakemli Dergisi, S.4, s.1-14.
ÖZDEMİR, Melda (2009). “Bolu İli Göynük İlçesi Geleneksel Kadın Başlığı”, e-Journal of
New World Sciences Academy, V.4, N.1, s.92-104..
ÖZUS, E.Elhan, Filiz ERDEN, Melek TUFAN (2015). “Kastamonu Geleneksel Kadın
Giysileri”. International Journal of Science Culture and Sport (IntJSCS), S.4, s.608-.
SOYSALDI, Aysen (2010), “Bolu-Göynük Tokalı Örtmeleri”, Motif Akademi Halk Bilimi
Dergisi, C.3, S.5, s.150-163.
TAGI Sema Özkan, Ayşem AYDIN (2008).” Kastamonu’da Geleneksel Kadın Giysileri”.
ICANAS, C.III, s.1311-1325.
TEZEL Zeynep, Gamze BİLGİN (2011). “Bolu-Mengen İlçesi Kıyaslar Köyü Geleneksel
Kadın Kıyafetleri”. Süleyman Demirel Üniversitesi Güzel Sanatlar Fakültesi Hakemli
Dergisi, s..1-14.
YALÇIN ÇELİK, Dilek (2015). Mengen’de Geleneksel Giyim Kuşam. Bolu, Abant İzzet
Baysal Üniversitesi Bolu Halk Kültürünü Araştırma
Ve Uygulama Merkezi Yayınları.
YETİM; Fatma, Hülya KÖKLÜ, Melda ÖZDEMİR (2008). “Yeniçağa İlçesi ve
Dereköy’de Geleneksel Kadın Kıyafetleri ve Süslemeleri”. Abant İzzet Baysal Üniversitesi
Sosyal Bilimler Enstitüsü Dergisi – Journal of Social Sciences Cilt / Volume:2 Sayı / Issue:
17, s.159-168.
İnternet Kaynakları
http://ozhanozturk.com/2017/08/29/karadeniz-bolgesi-geleneksel-giyim-kusam-sozlugu/
http://www.taskopru.bel.tr/index.php/yoresel-giyim/
http://www.bartinkulturturizm.gov.tr/TR,68992/yoresel-kiyafetler.html
http://www.kibriscik.gov.tr/yoresel-kiyafetler
http://karabukkultur.gov.tr/TR,63741/eflanide-giyim-kusam.html
http://www.dilekisleme.com/folklor-kostumleri/karabuk-safranbolu-kiyafeti
https://www.facebook.com/kastamonuluym/photos/a.157164644327584/157164684327580/
?type=3&theater
http://www.bolu.gov.tr/yoresel-kiyafetler
X. Uluslararası Dünya Dili Türkçe Sempozyumu Bildiri Kitabı
137
/www.formlordi.com/zonguldak/97146-zonguldakta-eskiden-giyilen-yoresel-kiyafetlerinozellikleri.
html
http://www.zonguldakkulturturizm.gov.tr/TR,93805/geleneksel-el-sanatlari.html
Kaynak Kişiler
İfakat Ata: 86 yaşında, ilkokul mezunu.
Sabahat Yılmaz: 88 yaşında, ilkokul mezunu.
X. Uluslararası Dünya Dili Türkçe Sempozyumu Bildiri Kitabı
138
ANTALYA’NIN GÜNDOĞMUŞ İLÇESİNİN KÖY ADLARI ÜZERİNE BİR
İNCELEME
Dr. Öğretim Üyesi Emine ATMACA
Akdeniz Üniversitesi / Türkiye
eatmaca@akdeniz.edu.tr
Emre KANIK
emrekanik07@hotmail.com
Dil biliminde, adbilimin alt kollarından biri olup yer adlarının ortaya çıkışlarını,
veriliş şeklini, bunların kökenlerini, anlamlarını, kullanımlarını ve tarihi süreçte geçirmiş
olduğu değişimleri inceleyen bilim dalına yer adları bilimi (~toponimi) denir. Kısacası
toponimi, toprağın dili (Eren 165), tabiatla kültür arasındaki münasebetidir (Yediyıldız 25).
Yer adları biliminin bir alt kolu olan köy adı / yerleşim adı (~komonim (< Yun. komon “köy”
+ onima “ad”)), orunadbilimin (~oykonim (< Yun. oikos “ev” + onima “ad”)) bir alt türüdür.
Oykonim, köy yerleşiminin özel adıdır (Şahin 46-58).
Türkiye’de köy adı/adları üzerinde pek çok çalışma yapılmıştır ve yapılmaya devam
etmektedir. Bu konuda çalışan folkloristler, dilbilimciler ve tarihçiler meseleyi öncelikle yer
adlarını tasnifi açısından ele almışlardır (Sakaoğlu 284). Yapılan çalışmalardan ilki, S. Sırrı
Üçer ve M. Mes’ud Koman’ın 1945 yılında birlikte hazırladığı “Konya İli Köy ve Yer Adları
Üzerine Bir Deneme”dir. Bu çalışmayı, Mehmet Eröz’ün “Türk Onomastiği Bakımından
Adapazarı Yeradları”1, Hasan Eren’in “Yer Adlarımızın Dili” (155-165) ve Özcan Başkan’ın
“Türkiye Köy Adları Üzerine Bir Deneme”si (237-251) takip eder. Bu konuda yapılan
çalışmalardan bir diğeri de Tuncer Gülensoy’a aittir. Gülensoy, Eren’in ve Başkan’ın yaptığı
tasnif çalışmasının ham bir malzeme ve üzerinde işlenmesi gereken bazı noktaları olduğunu
belirttikten sonra kendisi bir tasnif denemesinde bulunmuştur (41-48). Levent Kurgun’un
“Yer Adlarının Sınıflandırılmasında Aktarma Adlar, Tanımlayıcı Adlar Meselesi” (74-80)
adlı makalesi de yer adlarına yönelik sınıflandırmaları konu edinmiş ve yapılan tasniflerde
sorunlu yönlere değinmiştir.
Yer adlarının Türk etnolojisi ile bağının yani etnotoponim konusunu ilk defa 1922
yılında ele alan Türkolog Besim Atalay’dır. Ramazanoğlu Niyazi Bey’in “Atalarımızın
Adları” adlı broşürü de bu etnotoponim mevzusuna katkıda bulunan değerli çalışmalardan
biridir. Bu çalışmayı, Fuat Köprülü’nün 1925 yılından yayımladığı “Oğuz Etnolojisine Dair
Tarihî Notlar”, aynı tarihte 1925 yılında yayımlanan Hüseyin Namık Orkun’un “Anadolu’da
Oğuz Boy Adları”, Mehmet Şakir’in Halkbilgisi Mecmuası’ında 1928 yılında yayımladığı
“Sinop ve Muhitinde Oğuzlarla Diğer Zümrelerine Ait Köy Adları”, Ahmet Refik’in 1930
yılında yayımladığı “Anadolu’da Türk Aşiretleri”, Fehmi Aksu’nun 1936 yılında
yayımladığı “Isparta İli Yer Adları” ve H. N. Atsız’ın çalışmaları (Eröz 107-119) takip eder.
Ayrıca 1928’de H. Nihal ve A. Naci tarafından erkân-ı harbiye haritasından toplanan
verilerle hazırlanan “Anadolu’da Türklere Ait Yer İsimleri” (243-259) adlı makale ve yine
aynı yıl T.C. Dâhiliye Vekâleti’nin kurduğu bir komisyon tarafından hazırlanan Son Teşkilatı
Mülkiyede Köylerimizin Adları (1928) yer ad bilimine kaynaklık eden temel çalışmalardır.
Abdülkadir İnan’ın 1945’te yayımladığı “Anadolu'nun Toponimisi ve Türk Boylarının
Adları Meselesi” konulu çalışmada bu konuda yapılmış alana katkı sağlayan bir diğer
çalışmadır. Bu konuda yapılan en son çalışma, Mehmet Süme’nin 2018’de yayımladığı Oğuz
X. Uluslararası Dünya Dili Türkçe Sempozyumu Bildiri Kitabı
139
boylarının Bolu ve çevresinde iskânının işlendiği “Türklerde Yer Adı Verme Geleneği ve
Oğuz Boylarının Bolu’daki İzleri” çalışmasıdır (263-291).
Eski bir yerleşim yeri olan Gündoğmuş ilçesindeki yer adlarıyla ilgili kapsamlı bir
çalışma henüz yapılmamıştır. Ancak Selim Hilmi Özkan’ın defter ve arşiv kayıtlarından
hareketle ele aldığı Osmanlı’dan Cumhuriyet’e Gündoğmuş (Kise ve Nağlu Nahiyeleri)
(2010) konulu bir çalışması vardır. Özkan, bu çalışmasında Gündoğmuş ilçesi sınırlarındaki
yerleşim yerlerini ayrı ayrı ele alıp incelemiş ve her yerleşim yerinin tarihi süreç içerisindeki
değişimini daha net ortaya koymaya çalışmıştır. Tarihi vesikalarda ulaşamadığı yerleşim
yerlerinin tarihi bilgisi için bölge insanının görüşlerine başvurmuş ve onların hafızasından
yararlanmayı ihmal etmemiştir. Temelde arşiv kaynaklı yaptığı çalışmanın yanı sıra azda
olsa bölge ile ilgili güncel bilgiler de vererek okuyucuya karşılaştırma yapma imkânı
sunmayı hedeflemiştir. Bununla beraber Mehmet Özeren’in ilçenin nüfusu, eğitimi, köyleri,
ileri gelenleri, halk kültürü, efsaneleri vb. konuları işlediği Dünden Bugüne Gündoğmuş
(2008) konulu çalışması, bilimsel bir çalışma olmasa da Gündoğmuş hakkında temel bilgileri
içermesi açısından kıymeti haizdir1. Emre Kanık tarafından Gündoğmuş ilçesinin Çayırözü
köyünün tarihi ve yer adlarının konu edildiği Çayırözü Köyünün Yer Adları (2017) bitirme
tezi de köy halkından yapılan derlemelerin verisinden hareketle yapılmış bir diğer
çalışmadır.
Gündoğmuş ve çevresi, Bizans’a bağlı iken 1071’de Türklere Anadolu’nun
kapılarının açılması sonrası Selçukluların eline geçmiştir. Anadolu’da Türk hâkimiyetini tam
anlamıyla sağlayan Anadolu Selçuklu Devleti hükümdarı I. Alaeddin Keykubad (1190-
1237), Gündoğmuş ve çevresini Anadolu Selçuklu devleti sınırlarına dâhil etmiştir (Özkan
4). İlçe, hem Selçuklular hem de Osmanlılar döneminde demografik özellikleri dolayısıyla
küçük bir “köy” hüviyetine sahiptir. İlçe merkezi, Cumhuriyetin ilanına kadar da bu köy
olma özelliğini korumuştur. Gündoğmuş sınırlarında Malan (~Ortaköy), Köprülü, Kerliye,
Güzelbağ gibi daha büyük yerleşim yerleri (~bucak) olmakla beraber 1936’da Eğsere/Eksere
ilçe merkezi olarak seçilmiş ve Gündoğmuş adı ile ilçe olmuştur (Özkan 209). Son Teşkilat-ı
Mülkiyyede Köylerimiz’de Ekséré olarak geçen bu yer adı (Komisyon 128), XVI. yüzyılda
Nağlu ve Kise nahiyelerinden meydana gelmekteydi. Kise Nâhiyesi, Gündoğmuş ilçe
merkezinin kuzeydoğu kesimlerini, Nağlu Nâhiyesi ise Gündoğmuş ilçe merkezinin
güneybatı kısımlarını içerisine almaktadır (Özkan 14).
Özkan’ın eserinden edindiğimiz bilgiye göre, Kise nâhiyesi’ne tâbi olan köyler
şöyledir: Omalas (~Ümütlü~Umutlu), Panbukluk (~Penbelik), Senir, Maru[n]as-Ernas
(~Kalecik), Sünbüle (~Çiçekoluk), Karain, Ek(ğ)+sere (~Gündoğmuş), Kozağacı (~Merkez),
Serhenk (~Serinyaka), Sarıcı, Nefs-i Kise, N(L)amaras (~Çamlıtepe), Karaisa[lar],
Karadere (~Kızılbağ), Karabul, Narağacı, Sindirfe (~Çayırözü), Güneycik (~Papahud),
Güneyyaka. Nağlu nâhiyesine tâbi olan köyler şunlardır: Kerliye (Bayır ma Çaltucak),
Bayırkozağacı, Kızılağaç (~Güzelbağ), İshak Fakıhlar, Nebiler, Güney (~Güneyköy),
Orhanköy, Burçaklar, Bedan, Elikesik, Şarapsa, Belistir (~Çamlıalan), Karaköy, Şimadiye,
Çündüre-Beladan (~Kayabükü), Depeyakası (~Bağ Deresi), Semed (~Balkaya), Eskibağ,
Kızılca, Ekizce, Ginareş (~Köprülü, [Tur]Alişalar, Turbalinas/Torbalı Nas (~Turbannas),
Sirge (~Gümüşgöze), Urumtaş/Orumtaş (~Türktaş), Balavirsun/Belâversün (~Mandıras),
1 Gündoğmuş ilçesiyle ilgili bugüne değin ağız bilimi alanında bir çalışma yapılmadığı, ancak Zübeyir Demirel
tarafından Gündoğmuş (Antalya) İlçe Merkez Folkloru adında folklorik bir çalışma yapıldığı tespit edilmiştir.
X. Uluslararası Dünya Dili Türkçe Sempozyumu Bildiri Kitabı
140
Beranyalu (~Hamzalar), Tavşanalanı-Akyarı-Balur, Çaltı, Malan (~Ortaköy), İzikara
(~Yeniköy), Gözübüyük, Aydolin, Saburlar (~Sabırlar), Karamanlar, Ortakonuş (V-VII)’tur.
Gündoğmuş ilçesinin şimdiki köy adları ise şöyledir: Akyarı, Balkaya, Bedan, Çaltı,
Çamlıalan, Çayırözü, Çiçekoluk, Eskibağ, Güneycik, Güneyyaka, Kalecik, Karabul,
Karadere, Karaisa, Karaköy, Kayabükü, Kozağacı, Narağacı, Ortakonuş, Pembelik,
Serinyaka, Umutlu, Yeniköy. Gündoğmuş ilçesinin bu köy ve belde adları dışında Çaşır,
Gelesandra, Kuruca, Nurçek, Alibeyler, Belenyurt, Boğazoluk, Kurugöl, Başpınar, Kalecik,
Karabul, Oğuz-Barçın, Yeniköy, Çaltı, Gören, Başyayla, Ümütlü, Ortaalan, Balkaya adlı
yayla adları da vardır.
Yer adlarının XVII. yüzyıldaki tespitinde büyük Türk seyyahı Evliya Çelebi’nin
(1611-1682) Seyahatnâme’si en önemli kaynaklardan biridir (Cunbur 201-217).
Seyahatnâme’de, Evliyâ Çelebi’nin Manavgat (Kasaba-i Manavgat (…) Irgat) ve Alanya’yı
(~Evsâf-ı Kal’a-i Alâ’iyye) ziyaret ettiği Gündoğmuş’u ise ziyaret etmediği bilgisi
bulunmaktadır (Kahraman-Dağlı-Dankoff 149-153).
2012 yılında çıkarılan 6360 sayılı Büyükşehir Yasası’nda yerel yönetimde bazı
değişiklikleri gidilerek Büyükşehirlerin sayısı artırılmış, İl Özel İdareleri ve köylerin yanı
sıra belde belediyelerinin tüzel kişilikleri kaldırılmıştır. 2014 yılı Nisan ayı ile birlikte,
köyler aynı adla mahalleye, beldeler de beldenin adıyla tek mahalle olarak köyler gibi ilçeye
bağlı mahallelere dönüştürülmüştür2. Yapılan bu değişikle Gündoğmuş’taki köy ve kasaba
adları da “mahalle” olarak değiştirilmiştir. Bu çalışmada, bugün mahalle olarak adlandırılan
34 yerleşim yerinin adı incelenecektir. Çalışmada, ilk önce yerleşim yerleri ile varsa eski
adları kökenleri bakımından incelenecek, daha sonra gramer yapıları ve anlamları
bakımından tasnife tâbî tutulacaktır.
1. Gündoğmuş İlçesinin Köy Adları
Çalışmada, hem eski hem de yeni köy adları üzerinde durulmuştur. Değişikliğin
yapıldığı tarihin daha net tespiti için 1928 tarihli Son Teşkilat-ı Mülkiyyede Köylerimiz, 1946
tarihli Türkiye’de Meskûn Yerler Kılavuzu, 1968 ve 1981 tarihli Köylerimiz, Index-
Anatolicus Türkiye Yerleşim Birimleri Envanteri, Selim Hilmi Özkan’ın Osmanlı’dan
Cumhuriyet’e Gündoğmuş (Kise ve Nağlu Nahiyeleri (2010) ve Mehmet Özeren’in Dünden
Bugüne Gündoğmuş (2008) adını taşıyan eserlerden yararlanılmıştır. Ayrıca köy adlarının
tespitinde derleme/ler yapılmış, böylelikle halkın dimağındaki etimolojilerin de toplumun
hafızasından silinmeden alan çalışmasıyla kayda geçirilmesi hedeflenmiştir.
Akyarı/Akyar (~Balur-Tavşanalanı): (T.) (~T.-T.) Gündoğmuş’un en büyük
köylerinden biri olan Akyarı, ilçe merkezine 30 km. mesafededir. Köy sınırlarında Roma ve
Bizans izlerini taşıyan Asartepe Öreni vardır. Köyün eski adı, Index-Anatolicus Türkiye
Yerleşim Birimleri Envanteri’nde 1914 ve 1928’de ve 1968 Köylerimiz’de Balur olarak
kayıtlıdır. Üç mahalleden meydana gelen köy, arşiv kayıtlarında Balur ve Tavşanalanı olarak
geçmektedir. 1844 yılı temettüât kayıtlarında da Balur ma Tavşanalanı adı ile kayıtlıdır.
Derlenen bilgiye göre bu mahalle, geçmiş yıllarda yerleşim yeri değilmiş. Şimdiki evlerin
olduğu yerde, irili ufaklı boz tavşanlar varmış. Köy halkı avlanmak istediği zaman buraya
gelir, 2-3 tavşan vurarak avcılığın tadını çıkarırlarmış3. Tavşanın bolluğundan dolayı, henüz
2 6360 sayılı kanun ve getirdiği değişiklikler için ayrıntılı bilgi için bk. Yüksel Demirkaya-Mesut Koç. 6360
Sayılı Kanun İle Birlikte Mahalleye Dönüşen Köylerde Değişimin Katılım Açısından Muhtarlığa Etkisi:
Menteşe ve Seydikemer İlçeleri Üzerinden Bir Değerlendirme. Strategic Public Management Journal. Volume
3, Issue 6, 2017. 124-149.
3 Bu bilgi, Murat Çakal’dan (57) 20.07.2018’de yapılan derlemeden alınmıştır.
X. Uluslararası Dünya Dili Türkçe Sempozyumu Bildiri Kitabı
141
yerleşim yeri olmadığından, bu bereketli tavşan ocağına “Tavşanalanı” denmiştir (Özeren
70). Köyün Konya’ya bağlı Arıkbaşı’ndan kaçan bir oğlan ile bir kız tarafından kurulduğu
rivayet edilmektedir. Birbirlerini seven bu iki genç, evlenmelerine müsaade edilmeyince
çareyi kaçmakta bulmuşlar. “Ferman padişahınsa dağlar bizimdir” demişlerdir (Özeren,
2008: 70).
Balur kelimesinin “bal” ile ilgisi olduğu düşünülmektedir (Özeren 70). Derlenen
bilgiye göre de köye Balur denmesinin nedeni, çokça bal ve arıcılık işiyle ilgilenen kişilerin
bulunması dolayısıyla bu adlandırmanın yapıldığı yönündedir. Akyarı adının anlamı ise
komşu bölgelere göre, daha açık yeşil renkte bulunan bitkiler ve ağaçlar dolayısıyla verildiği
düşünülmektedir4.
Balkaya (~Semet/Semed): (T.+T.) Köy, ilçe merkezine 25 km. mesafededir.
Ortaköy beldesi ile karşılıklı iki tepede kurulmuştur. Köyün adı, envanterde 1914-1928’de ve
1968 Köylerimiz’de “Semet” olarak kayıtlıdır. Özkan’ın çalışmasında köyün adı “Semed”
olarak geçer (Özkan 73). Semed, Osmanlıca-Türkçe Sözlük’te devamı gelmeyen sarnıç suyu
demektir.
Bayırkozağacı (~Kozağacı): (T.+Far.+T.) (Far.+T.) Köyün adı, envanterde
1530 ve 1928’de Kozağacı olarak kayıtlıdır. XIX. yüzyılda köye 28 hanenin kayıtlı olması
köye Türklerin yerleşmesinin daha eski olduğunu ortaya koymaktadır (Özkan 46). Özkan
çalışmasında, Kerliye nahiyesinin dağılmasından sonra buraya göç eden Bayır cemâatinden
gelen kişilerin kurmuş olabileceğini söylemektedir (Gündüz Önal 58). Bayırkozağacı köyü,
Gündoğmuş’un Güzelbağ bucağına bağlı iken coğrafi konumu ve ulaşım imkânları göz
önüne alınarak Alanya’ya bağlanan köylerdendir. Alanya ilçesine 48 km. mesafededir.
Gündoğmuş yakınlarındaki Kozağacı köyü ile karışmaması için coğrafi yapısı da göz önünde
bulundurularak Bayırkozağacı adı verilerek köyün adı değiştirilmiştir. Köyün yakınlarında
bulunan Colybrassos Antik kenti Roma ve Bizans izlerini taşımaktadır (Antalya Kültür
Envanteri (Alanya) 63, Özkan 46).
Bayırköy: (T.+Far.) Bu köyün adı, envanterde ve 1968 Köylerimiz’de kayıtlı
değildir. Bayırkozağacı köyü gibi Alanya’ya bağlanan köylerden biridir. Köy, Alanya
ilçesine 55 km. uzaklıktadır.
Bedan~Beden: (T.) Gündoğmuş’un en uzak köylerinden birisi olan Bedan köyü, ilçe
merkezine 55 km. mesafededir. Köy, Torosların zirvesinde Konya sınırında yer almaktadır.
Köyün adı, envanterde 1530’da Bedan, 1968 Köylerimiz’de Köprülü bucağına bağlı Beden
olarak kayıtlıdır. 1500 yılında Ginareş (~Kenares) nâhiyesine bağlı olan köy, 1555 yılında
Nağlu nâhiyesine bağlanmıştır. XIX. yüzyılda Seyyid Mahmud nâhiyesi sınırları içerisinde
(Özkan 59) yer almıştır. Köy halkından edinilen bilgiye göre Bedan, önceleri sırasıyla
Karaman’a, Konya’ya ve Alanya’ya bağlanmış son olarak 1936’da Gündoğmuş’a
bağlanmıştır. Dağ yamacında kurulmuş bir köy olması hasebiyle dağın bedeni, sırtı, beli
anlamlarına gelen “Bedan/Beden” adı verilmiştir. Köyün tarihi tam olarak bilinememekte
fakat bölgede bulunan bir camiden rivayetlerde bulunulmaktadır. 1972’de restore edilen
camiyi yapan kişinin mezar taşına bakıldığında, ölüm tarihinin 200 yıl öncesini işaret ettiği
görülmektedir. Bu veriye göre en az 300 yıllık bir tarihi geçmişe sahip olduğu varsayımına
ulaşabiliriz. Bölgede Bizans, Roma ve Yunan halkının yaşamış olduğu rivayet edilmektedir.
Bedan ve Karaköy arasında bulunan bir kalede yapılan kazıda bu milletlere ait paralar,
4 Bu bilgi, Murat Çakal’dan (57) 20.07.2018’de yapılan derlemeden alınmıştır.
X. Uluslararası Dünya Dili Türkçe Sempozyumu Bildiri Kitabı
142
heykeller vb. eserler bulunmuştur. Sonraları Selçuklu eline geçmiştir. Buna kanıt olarak da
kazılarda Alaeddin Keykubat’ın mührünün bulunması gösterilmektedir5.
Ayrıca yapılan derleme esnasında Bedan köyünün yakınında varlığı çok eskilere
dayanan ve hiçbir yerde adı geçmeyen bir köy daha vardır. Dağ eteğinde bulunan bu köyün
üzerine heyelan düşmüş ve köy tamamıyla yok olmuştur. “Ekirceler” adında olan bu köyün
varlığına kanıt ise sadece heyelan düşen bölgenin uç kısmında bulunan eski mezarlardır.
Heyelan Ekirceler köyü üzerine düşmüş ve sadece uç bölgelerindeki kısımlar bu doğal
afetten etkilenmemiştir6.
Çaltı (~Beranyalu): (T.) (~Rum.?) Köy, ilçe merkezine 35 km. mesafededir. Köyün
adı, envanterde 1914’te ve 1968 Köylerimiz’de Köprülü bucağına bağlı Çaltı olarak geçer.
Çaltı, çalı, diken demektir (DS II-1062). 1555 yılında Beranyalu karyesinin mahallesi olarak
kayıtlıdır. Daha sonraki dönemlerde kayıtlarda olmayan Beranyalu köyünün adının
Türkçeleştirilerek Çaltı Köyü olarak karşımıza çıkması kuvvetle muhtemeldir (Özkan 89).
Çamlıalan (~Belistir): (T.+T.) (~Rum.?) Alanya ve Konya sınırında,
Gündoğmuş’un en uç köylerinden birisidir. Köy, ilçe merkezine 45 km. mesafededir. Köyün
adı, envanterde 1530-1928’de ve 1968 Köylerimiz’de Köprülü bucağına bağlı Belistir olarak
kayıtlıdır. 1500 yılında Ginareş nâhiyesine kayıtlı olan köy, 1555 yılında Nağlu nâhiyesi
sınırlarındadır (Özkan 64).
Çayırözü (~Sindirfe~Sındırga): (T.+T.) (~Rum.) Köy, ilçe merkezine 9 km.
mesafededir. Köyün adı, envanterde 1928’de ve 1968 Köylerimiz’de Merkez bucağına bağlı
Sindirfe olarak geçer. Köy halkından derlenen bilgiye göre köyün eski adı Sindirfe,
Rumcadır. 800 yıllık bir yerleşim tarihi olan Çayırözü köyünde Roma ve Bizanslılar’a ait
pek çok heykel, küp içerisinde altın ve paralar bulunmuştur. Uzunca bir zaman Sindirfe adı
kullanıldıktan sonra, 1963’te bu yabancı ad değiştirilerek köye Çayırözü adı verilmiştir.
Civardaki en yüksek yer olması, on binlerce çeşit ağacı, bitkiyi içinde barındırması ve
baştanbaşa yeşillik alanlarla çevrili olması sebebiyle yeşilliğin merkezi anlamında Çayırözü
adı verilmiştir7.
Çiçekoluk (~Sünbüle): (T.+T.) (~T.) Köy, ilçe merkezine 20 km. mesafede Akseki
sınırındadır. Köyün adı, envanterde 1914 yılında Sümbül, 1928 yılında Sümbüle olarak
kayıtlıdır. Köy, 1968 Köylerimiz’de Merkez bucağına bağlı Sünbüle olarak kayıtlıdır. 1475
yılı tahririnde ise köyün adı kayıtlı değildir (Özkan 30). Köy halkından edinilen bilgiye göre
köyün bir kısmı, Akseki’ye bağlı 34 km. uzaklıktaki Çaltılıçukurdan gelip yerleşmedir.
Eskibağ: (T.+Far.) Köy, ilçe merkezine 32 km. mesafededir. Köyün adı, envanterde
1914’ten beri Eskişbağ olarak kayıtlıdır. 1968 Köylerimiz’de Köprülü bucağına bağlı Eski
Bağ olarak kayıtlıdır. Nüfusu azalan köylerden biridir.
Gözübüyük: (T.+T.) Köy, ilçe merkezine 39 km. mesafededir. Gözübüyük, Ekrâd
tâifesinden bir cemâattir (Türkay 327). Köyün adı, tahrir defterlerinde geçmemektedir. Fakat
1844 yılında tutulan temettüât defterinde Kerliye nahiyesine tâbi (Karagedik 17) Gözübüyük
adı ile yer almıştır. Köyde, 1844 yılında 24 hâne yaşamaktaydı. XIX. yüzyılda ortalama
nüfusu 120 ile 150 arasındaydı (Özkan 97). Köyün adı, “suyun çıktığı yer, kaynak”
anlamındaki göz (Clauson 756-757; Sevortyan 60-63), ile büyük (<< bedük) kelimelerinin
birleşmesinden oluşmuştur. Köy, 1968 Köylerimiz’de Gündoğmuş’un Güzelbağ bucağına
5 Bu bilgi, Hidayet Gök’ten (39) 20.08.2018’de yapılan derlemeden alınmıştır.
6 Bu bilgi, Hidayet Gök’ten (39) 20.08.2018’de yapılan derlemeden alınmıştır.
7 Bu bilgi, Şeref Kanık’tan (52) 15.06.2018’de yapılan derlemeden alınmıştır.
X. Uluslararası Dünya Dili Türkçe Sempozyumu Bildiri Kitabı
143
bağlı Gözübüyük olarak kayıtlıdır. Önceleri Gündoğmuş’a bağlı iken coğrafi konumu ve
ulaşım imkânları dikkate alınarak Alanya’ya bağlanan köylerdendir.
Gümüşgöze (~Sirge): (T.+T.) (~Rum. (?)) Köy, ilçe merkezine 38 km. mesafededir.
Köy, 1968 Köylerimiz’de Gündoğmuş’un Güzelbağ bucağına bağlı Gümüşgöze olarak
kayıtlıdır. Sirge köyü, 1555 yılında tutulan 172 numaralı tahrir defterine göre
Turbalinas/Torbalı Nas (~Turbannas)8 köyünün mahallelerinden birisidir. 1555 yılında
köyde 34 nefer kayıtlıdır (Özkan 84). Köy, XIX. yüzyılda Kerliye nahiyesine tâbîdir
(Karagedik 17). Köylerimiz 1933’te bu köyün ismi Sirğe olarak kayıtlıdır (666). 1960’tan
sonra köyün ismi Gümüşgöze olarak değiştirilmiştir. Köyün bu adı almasında yakınından
geçen Kargı Çayı’nın etkisi bulunmaktadır. Çünkü “göze/göz” halk arasında su kaynağı
olarak kullanılan bir kelimedir (Gündüz Önal 60-61). Gümüşgöze’de Gündoğmuş’a bağlı
iken coğrafi konumu ve ulaşım imkânları göz önüne alınarak Alanya’ya bağlanan köylerden
birisidir.
Gündoğmuş (~Eksere): (T.+T.) (~Rum.) İlçe, il merkezine 147 km. mesafededir.
İlçenin eski adı Eksere (< Rumca kserê “kuru kaya”)’dir. İlçenin adı, 1928 tarihli Son
Teşkilat-ı Mülkiyyede Köylerimiz’de Ekséré olarak kayıtlıdır (Komisyon 128). Bir rivayete
göre; Karaman’ın İksile köyünden çeşitli sebeplerle ayrılan bir ailenin bu bölgeye yerleştiği
ve sonraları da buraya “Eksere-Eğsere” denildiği söylenmektedir (?) (Özkan 14).
Gündoğmuş 1936’da Antalya’ya bağlı kaza olmuştur (Sezen 210).
Gündoğmuş’un tarihçesi ile ilgili iki rivayet il yıllıklarına geçmiştir:
a) Birinci rivayete göre, daha önce Eksere olan Gündoğmuş’u, şimdi Karaman’a
bağlı İksile Kasabası’ndan çeşitli sebeplerle ayrılan bir aile kurmuştur.
b) İkinci rivayete göre ise kışın sahilde yaşayan Yörükler yazın yaylaya çıkar,
sonbaharda tekrar dönerlerdi. İşte bu Yörük kafilesinin büyük bölümü sahile dönmez.
Gündoğmuş’a yerleşir. Dönenlere, sahilde kafilenin gerisi sorulunca “Ekserisi kaldı”
derler. Bu münasebetle onların kaldığı yerlere Ekseri derler. Zamanla bu kelime Eksere
şeklinde söylenmeye başlar9.
Güneycik (~Papahud): (T.) (~Rum.(?)) Köy, ilçe merkezine 30 km. mesafededir.
1914 yılından beri köyün adı Güneycik’tir. 1968 Köylerimiz’de Gündoğmuş’un Merkez
bucağına bağlı Güneycik olarak kayıtlıdır. Güneycik köyünün olduğu yerler çok eski bir
yerleşim yeridir. Köyün 3 km. batısında Romalılar döneminden kalma “Tol Öreni”10 vardır.
Tol, Yunanca > Tolos (Çağbayır 4853) kelimesinden gelmektedir. DS’de tol “taş kemer ya
da taş kemerle yapılmış ev, oda, kapı vb. şeyler” (V-3953) demektir.
Güneycik köyünün kuruluş tarihi hakkında belge/ler yoktur. Ancak bugünkü
yerleşim yerine 550-600 yıl kadar önce yerleşildiği sanılmaktadır. Köy, ilk zamanlar köy
arazisi içinde bulunan Kızılyer-Üçağaç mevkiine oturmuştur. Kızılyer’deki “kızıl” kelimesi
köy toprağının renginden dolayı değil kuvvetle muhtemel “güney”i ifade etmek için
kullanılmıştır (Kononov 202, Akar 52, Küçük 195, Atanıyazov 206). Köy halkından edinilen
bilgiye göre, “bugünkü mevcut suyun bulunduğu yer gür orman ve makilerle kaplı olduğu
için suyun yeri belli değilmiş. Suyun yerini bir teke keşfetmiş. Tekeyi takip ederek çoban da
8 Bu köy, bugün Alanya’ya bağlıdır. Köyün eski adı, Torbalınas (~Torbalı Nas)’tır. XVI. yüzyıldan kalma tarihi
belgelerde köyün adı “Onas” olarak geçmektedir. Onas, Yunanca Konas ‘huni’ kelimesinden bozmadır (Saim
Sakaoğlu. Ad Bilimi Yazıları. Konya: Kömen, 2017. 304-305).
9 Bu bilgi http://gundogmus.bel.tr/sayfa/19/gundogmus-tarihi sitesinden 12.09.2018 tarihinde 18: 39’da
alınmıştır.
10 Tol adını taşıyan köylerden biri Konya Seydişehir, bir diğeri de Aksaray ili Eskil ilçesine bağlıdır.
X. Uluslararası Dünya Dili Türkçe Sempozyumu Bildiri Kitabı
144
suyun yerini öğrenmiş. Çoban köylüye suyun yerini tarif ederken “güney” veya “güneycik”
tarafında diye tarif etmiş. Köyün ileri gelenleri, şimdi “köy deresi” denilen suyun etrafının
açılarak yerleşime müsait hale gelmesine öncülük etmişler. Halk buraya yerleşmiş adı da
“Güneycik” olarak kalmış” (Özeren 67).
Güneyköy (~Güney): (T.+Far.) (~T.) Köyün adı, envanterde kayıtlı değildir.
Güneyköy de Gündoğmuş’a bağlı iken coğrafi konumu ve yol imkânları göz önüne alınarak
Alanya’ya bağlanmıştır. Köy, Alanya ilçesine 30 km. uzaklıktadır. Güney, Güneyli (Güneylü,
Güneğli), Yörükân tâifesinden bir cemâattir (Türkay 330). 1500 yılında Kerliye nahiyesine
bağlı olan bu köy, Güney adıyla kaydedilmiştir (Özkan 52). 1555 yılında Hıristiyan halkın
burada yaşadığını söylemek mümkündür. Fakat 1844 yılında tutulan temettüât defterindeki
bütün adların Müslüman ve Türk adı olması burada yaşayan Hıristiyanların zamanla buradan
ya göç ettiklerini ya da Müslümanlığı kabul ederek İslamlaştıklarını göstermektedir (Özkan
52-53). 1968 Köylerimiz’de de Gündoğmuş’un Güzelbağ bucağına bağlı Güney olarak
kayıtlıdır. Antalya Kültür Envanteri’nden edinilen bilgiye göre köy sınırlarında Roma ve
Bizans dönemi izlerini taşıyan I. derece arkeolojik sit alanı ilan edilen Cibyra Minor antik
kent yerleşim alanı vardır ve bu antik kent iki tepe üzerinde kurulmuştur (Antalya Kültür
Envanteri 113).
Köyün eski adı, Endişe Güney’dir (Gündüz Önal 61). Bilge Umar, “Türkiye’deki
Tarihsel Adlar” çalışmasında Güney adının başındaki Endişe’nin, Farsça endîşe’den değil
Endekse’den olabileceğini ifade etmiştir (244). Köyün adı, Antalya 1973 İl Yıllığı’nda
Enteşegüney (318) olarak kayıtlıdır (Gündüz Önal 62).
Güneyyaka: (T.+T.) Köy, ilçe merkezine 21 km. mesafededir. Köyün adı
envanterde kayıtlıdır. 1968 Köylerimiz’de Gündoğmuş’un Merkez bucağına bağlı
Güneyyaka olarak kayıtlıdır. Bu köy hakkında tahrir defterlerinde ve temettüât kayıtlarında
herhangi bir bilgi yoktur. Akseki sınırlarında bulunan Güneyyaka’nın bulunduğu yerler, XV.
ve XVI. yüzyıllarda Kise nahiyesi sınırları içerisindedir. Fakat Karadere köyünün bir
mahallesi veya buraya bağlı olma ihtimali kuvvetle muhtemeldir. Köy halkından derlenen
bilgiye göre köyün adı, üzerinde bulunduğu dağın güney eteklerinde konuşlanmış olması
sebebiyle Güneyyaka olarak adlandırılmıştır. Bu köyde Karpuz Çayı adı verilen bir çay
bulunmaktadır. Güneyyaka bu çayın iki kolu kenarına kurulmuştur. Önceleri Karadere,
Çaltı, Enişdibi, Kızılbağ ve Güneyyaka olmak üzere beş mahalleden oluşan bu yer,
Cumhuriyet döneminde Karadere ve Güneyyaka olarak iki köye ayrılmıştır11.
Kalecik (~Maru[n]as-Ernas): (T.) (~Rum.(?)) Köy, ilçe merkezine 25 km.
mesafededir. Köyün adı, envanterde 1530-1928 yıllarında Marunas ya da Marnas olarak
geçmektedir. 1968 Köylerimiz’de Gündoğmuş’un Merkez bucağına bağlı Kalecik olarak
kayıtlıdır. Köyün kuruluş tarihi hakkında herhangi bir bilgi tespit edilememiştir. Yalnız
yapılan derlemeye göre köyün tarihi Rumlara dayanmaktadır. Köyün girişindeki kaleden
dolayı köyün adı “Kalecik” olarak değiştirilmiştir. Halk ağzında “Kale”, “Kalecik” gibi adla
adlandırılan bu bölgenin üçüncü bir adı da Ören imiş. Bu adın kalenin taşlarla örülmesi
münasebetiyle verilmiş olduğu düşünülüyor12. Ancak bizce yer adlandırmalarında Türkçede
ören veya virân (< Far.) adı, “eski yapı, ev yıkıntısı ya da kent kalıntısı” anlamında
kullanılır. Köyün eski adı da kuvvetle muhtemel buradan gelmektedir.
11 Bu bilgi, Mehmet Eser’den (50) 18.08.2018’de yapılan derlemeden alınmıştır.
12 Bu bilgi, Yusuf Çağlar’dan (70) 25.08.2018’de yapılan derlemeden alınmıştır.
X. Uluslararası Dünya Dili Türkçe Sempozyumu Bildiri Kitabı
145
Karabul: (T.+T.) Köyün ilçe merkezine 18 km. mesafededir. Oldukça eski bir
yerleşim yeri olan Karabul köyünün adı, envanterde 1914’te Karabul, 1928’de Karabolu
olarak kayıtlıdır. 1968 Köylerimiz’de Gündoğmuş’un Merkez bucağına bağlı Karabul olarak
kayıtlıdır. Köye, 31.12.1955’ten itibaren Karadere adı verilmiştir. Köy sınırlarında
Romalılar döneminden kalma Taşahır mevki antik yerleşim yeri vardır. Bu antik kentin Side
ile yakın bağlantıları olduğu tespit edilmiştir (Özkan 37).
Karadere (~Kızılbağ): (T.+T.) (~T.+Far.) Köy, ilçe merkezine 13 km. mesafededir.
Köyün adı, envanterde 1928-1946’da Kızılbağ olarak kayıtlıdır. 1968 Köylerimiz’de
Gündoğmuş’un Merkez bucağına bağlı Karadere olarak kayıtlıdır. Eski adı Kızılbağ’dır.
XVI. yüzyılda Kise nâhiyesine bağlıdır. Köy, Karpuz Çayı’nın iki kenarına kurulmuştur.
Türklerin buraya gelmesinden önce yerleşim yeri olduğu Casae Antik Kent kalıntılardan
anlaşılmaktadır (Antalya Kültür Envanteri, (Akseki-İbradı-Gündoğmuş-Gazipaşa 114,
Özkan 35).
Karadere köyünde, önceleri Hıristiyan nüfusunun yaşadığını söylemek mümkündür.
Köyde, birçok eski uygarlıklardan kalma harabeler, anıtlar, mezarlar mevcuttur. Ayrıca
toponimcil adlara bakıldığında iki adet kilisenin varlığı da görülmektedir: Bunlardan biri
Karpuz Çayı’nın kenarında Asar kalesi önündeki kirse önü olarak adlandırılan yer bir diğeri
ise İnnas yöresindeki Ala Kilise’sidir. Köydeki bulunan Hacı Ahmed camisinin yapılış tarihi
de oldukça eskidir. Bu cami, tarihi vesikalarda Ahmed Camisi olarak geçse de 1530 yılı
tahririnde Yusuf Camisi adı ile kaydedilmiştir (Özkan 35-36).
Karaisa (~Karaisalar): (T.+Ar.) Köy, ilçe merkezine 15 km. mesafededir. 1530
yılından beri köyün adı Karaisa’dır. 1968 Köylerimiz’de Gündoğmuş’un Merkez bucağına
bağlı Karaisa olarak kayıtlıdır. Karaîsâ, Karaîsâlı (Karaîsâlu) cemâatinin Yörükân
Tâifesinden Düşenbe Kazâsına (Alâiye Sancağı) yerleştiği bilgisi kayıtlıdır (Türkay 407).
Köy halkından edinilen bilgiye göre “Adana’dan “Karaisar/Karaisalu” ismini taşıyan bir
aşiret buraya gelmiştir. Bu aşiret, Avşar Oğuz boyuna mensuptur. Göçebe Yörükler olduğu
düşünülen bu topluluk, burayı kendilerine yurt edinip uzunca bir zaman yaşam sürmüşler. Şu
an onlardan kalan bir aile olup olmadığı bilinmemektedir13. Karaisar köy adı, en az çaba
kanunun neticesinde sondaki ünsüzü eriyerek Karaisa adını almış ve kayıtlara son olarak bu
adla geçmiştir.
Karaköy: (T.+Far.) Köy, Gündoğmuş’un en uzak ve sınır köylerinden birisidir.
Köy ilçe merkezine 48 km. mesafededir. Köyün adı, envanterde 1530’da Karaköy olarak
geçer. 1968 Köylerimiz’de Gündoğmuş’un Köprülü bucağına bağlı Karaköy olarak
kayıtlıdır. Köy sınırları içerisinde Roma, Bizans ve Selçuklu izlerini taşıyan Karaköy Kalesi
bulunmaktadır. Kale içerisinde kral hamamları, antik yol, çeşme, akropol ve çeşitli tarihi
yapılar mevcuttur (Özkan 66).
Köyün adındaki kara kelimesi, renk yerine doğrultu ifade eden kelimelerden biridir.
Bilindiği üzere Türk kültüründe renk adlarından kara, kuzey yönüne işaret eder (Kononov
187-195, Akar 52, Küçük 195, Atanıyazov 177).
Karamanlar: (T.) Köy, ilçe merkezine 43 km. mesafededir. Köyün adı, envanterde
1928 yılından beri Karamanlar’dır. Karamanlar, Karamanlı, (Karamanlu, Karamanlu
Yörüğü), Konar-Göçer Türkmân Yörükânı tâifesinden olup Bozulus Aşiretine bağlı bir
cemâattir (Türkay 412). 1530 tarihli kaynakta köyün ismi Karaman (Gündüz Önal 46),
Köylerimiz 1933’te (419) ve Köylerimiz 1981’de (327) Karamanlar olarak kayıtlıdır. 1968
13 Bu bilgi, muhtar Hüseyin Erol’dan (61) 20.08.2018’de yapılan derlemeden alınmıştır.
X. Uluslararası Dünya Dili Türkçe Sempozyumu Bildiri Kitabı
146
Köylerimiz’de Gündoğmuş’un Güzelbağ bucağına bağlı Karamanlar olarak kayıtlıdır.
Karamanlar köyü de Gündoğmuş’a bağlı iken Alanya’ya bağlanan köylerdendir. Köy, tahrir
defterlerinde olmamakla birlikte, 1844 temettüât kaydında Karamanlarda 28 hâne olarak
kayıtlıdır. Bilindiği üzere tahrir defterlerine göre temettüât defterleri araştırmacılara
bulunduğu döneme ve ait olduğu bölgeye ilişkin sosyo-ekonomik yapı hakkında daha
teferruatlı bilgiler sunar. XIX. yüzyılda Karamanların nüfusu 150 kişi civarındadır (Özkan
102).
Kayabükü (~Çündüre-Beladan): (T.+T.) (~ Rum.?) Köy, ilçe merkezine 27 km.
mesafededir. Köyün adı, envanterde 1530-1928’de “Çondere/Çündüre” olarak kayıtlıdır.
Köy, 1968 Köylerimiz’de Gündoğmuş’un Köprülü bucağına bağlı yeni adı Kayabükü ve eski
adı Gündüre olarak kayıtlıdır. Köy, 60 ihtilaline kadar Çündüre idi (Özeren 68-69). Özkan’ın
çalışmasında ise Alara Irmağının vadisinde kurulduğu, adının Çündüre-Beladan olduğu
bilgisi kayıtlıdır (Özkan 69). Köyün şimdiki adı olan Kayabükü’ndeki bük kelimesi, yamaç,
sırt demektir (DS I-815). Yazılı kaynaklara ve mahkeme tutanaklarına bakıldığı zaman
köyün, Yavuz Sultan Selim dönemine kadar uzandığı görülür. 1668 tarihli, Kurugöl ile ilgili
mahkeme kararında geçen, Feth-i Hakan’dan beri dededen oğla kullanageldiğimiz
yaylamızdır ifadesindeki, “Feth-i Hakan” sıfatı, Alâeddin Keykubat’a ait ise, köyün tarihini
de Anadolu Selçukluları’na kadar götürülebilir (Özeren 68-69).
Kozağacı (~Eksere Kozağacı): (Far.+T.) (~Rum.+Far.+T.) Köy, ilçe merkezine 4
km. mesafededir. XVI. yüzyılda Kise nâhiyesi sınırları içerisindedir (Özkan 31). Köyün adı,
envanterde 1928 yılından beri, Kozağacı olarak geçer. 1968 Köylerimiz’de Gündoğmuş’un
Merkez bucağına bağlı Kozaağcı olarak kayıtlıdır. Daha önce Gündoğmuş’a bağlı iken daha
sonra Alanya’ya bağlanan Bayır Kozağacı köyü ile karıştırılmaması için Merkez Kozağacı
veya Eksere Kozağacı olarak adlandırılmıştır.
Köprülü (~Ginareş~Girenes~Kenares): (T.) (~Rum.(?)) Köy, ilçe merkezine 29
km. mesafededir. Köyün adı, envanterde 1530’da Girenes/Girenas, 1914’te Korenas,
1928’te Girenes/Girenas olarak kayıtlıdır. Köy, 1968 Köylerimiz’de Gündoğmuş’un
Köprülü bucağına bağlı yeni adı Köprülü ve eski adı Girenes olarak kayıtlıdır. İsmail Hakkı
Konyalı’da Kenares olarak kayıtlıdır (242-244). Köprülü, Gündoğmuş’un belediye
teşkilatının olduğu kasabalarından birisidir. Köprülü beldesinin yöresel olarak bilenen bir
diğer adı da Malan Goyağı’dır. Fakat arşiv kayıtlarından elde ettiğimiz bilgiler
doğrultusunda, Malan olarak adlandırılan yer bugünkü Ortaköy beldesinin olduğu yerdir.
XVI. yüzyılda Nağlu nâhiyesine bağlı olan Köprülü, bu yüzyılın başlarında Ginareş nâhiyesi
olarak geçmektedir. XIX. yüzyılda ise Malan nâhiyesi sınırları içerisindedir (Özkan 79,
Özeren 63-64).
Narağacı: (Far.+T.) Köy, ilçe merkezine 18 km. mesafededir. Köyün adı,
1928 yılından beri Narağacı olarak geçer. 1968 Köylerimiz’de Gündoğmuş’un merkez
bucağına bağlı Narağacı olarak kayıtlıdır. Köy, XVI. yüzyıldaki tahrir defterlerinde
olmamakla birlikte daha sonraki dönemlerde bu köyün ortaya çıktığını görmekteyiz. Tahrir
defterlerinde geçen Malan sınırındaki mezralardan birisi Narağacı köyü olarak kurulma
ihtimali kuvvetle muhtemeldir. Çünkü 1844 yılındaki temettüât kaydında Narağacı köyü,
Ortaköy’e (~Malan) tâbî olarak zikredilmektedir (Özkan 37).
Orhanköy: (T.+Far.) Köy, ilçe merkezine 10 km. mesafededir. Orhan Cemâatinin
Yörükân Tâifesinden Alâiye’ye yerleştiği bilgisi kayıtlıdır (Türkay 523). Köyün adı,
envanterde 1928’te Ortakonuş, 1914’te Ortakonak olarak kayıtlıdır. Tahrir ve temettüât
kayıtlarında Ortakonuş adı geçmemektedir. Fakat köy, Selçuklu Sultanı Alaeddin
X. Uluslararası Dünya Dili Türkçe Sempozyumu Bildiri Kitabı
147
Keykubat’ın Konya’dan Alanya’ya gider iken ulaşımın sağlandığı yol üzerinde kurulmuştur.
Tarihi Kemer köprü de Ortakonuş köyü sınırlarında bulunmaktadır. Tahrir defterlerinde olup
da sonradan olmayan köylerden birisi kuvvetle muhtemel Ortakonuş köyü adı ile anılmış
olmalıdır (Özkan 104).
Ortaköy (~Malan): (T.+Far.) (~Orta Asya kökenli bir kelime ? (Özkan, 2010: 5))
Köy, ilçe merkezine 20 km. mesafededir. Köyün adı, envanterde 1914’te “Ortaköy” olarak
kayıtlıdır. 1968 Köylerimiz’de Gündoğmuş’un Köprülü bucağına bağlı Ortaköy olarak
kayıtlıdır. Ortaköy ve çevresine yerleşmeler, Selçuklu ve beylikler dönemine kadar
gitmektedir (Özkan, 2010: 90-91). Ortaköy’ün bulunduğu yerlere Malan Goyağı
denilmektedir. 1475 yılındaki tahrir kaydında Malan adı ile anılan köy, bugünkü Ortaköy
beldesinin olduğu yerdir. Her ne kadar Ortaköy’ün diğer bir adının Malan olduğu hakkında
ihtilaf olsa da tahrir kayıtlarında Malan adı ile geçen köy, Ortaköy’ün olduğu kesindir. Bir
rivayete göre Malan ismi Çündüre veya Akyar’ın olduğu yerlere de dense her iki yer tahrir
kayıtlarında Çündüre ve Tavşanalanı adı ile geçmektedir. Bundan dolayı, ilk tahrir ile daha
sonraki yapılan tahrirlerde Malan olarak geçen yerleşim yeri bugünkü Ortaköy’dür (Özkan
90-91).
Köy, diğer köylere göre daha ortada olduğu için adında geçen orta kelimesi doğrultu
ifade etmektedir. Köyün eski adı Malan için Özkan (25), herhangi bir kaynak belirtmeden
Orta Asya kökenli bir kelime demiştir. Kelimenin Orta Asya kökenli olduğuna dair herhangi
bir kaynak tespit edilememiştir. DS’de goyak ise “dağ yamaçlarında çukurlukta kalan
düzlükler”e (III-2110) denir.
Pembelik (< Penbelik) (~Panbukluk): (T.) (~T.) Köy, ilçe merkezine 10 km.
mesafededir. Köyün adı, envanterde 1530’da Pembelik olarak kayıtlıdır. 1968 Köylerimiz’de
Gündoğmuş’un merkez bucağına bağlı Pembelik olarak kayıtlıdır. Özkan’ın çalışmasında
köyün adı, Panbukluk olarak kayıtlıdır (2010: 26). Köy eski adını, pamuk bitki adından
almamıştır. Zira dağ yamacında, dağlık araziye yerleşilmiş bir köy olduğu için pamuk
yetişecek/yetiştirilecek düzlüklere, ovalara sahip değildir. Pembelik (~Panbukluk) adını
almasının sebebi pamuğa benzer açık pembe renkte bir bitkinin bu köyde çokça
bulunmasıdır. Bu bitkinin yaprakları çok yumuşak ve besleyici olduğu için yeni doğan oğlak,
kuzu ve buzağılara yedirilirmiş14.
Senir: (T.) Köy, ilçe merkezine 9 km. mesafededir. Köyün adı, envanterde 1928’de
ve 1968 Köylerimiz’de Gündoğmuş’un merkez bucağına bağlı Senir olarak kayıtlıdır. Senir,
Eski Türkçede “dağ yamacı” (Clauson 840, Özkan 5) demektir. Senir, Senirler, Senirli
(Senirlü, Senirlioğlu) Türkmân Ekrâdı Tâifesindendir, Yerleşim yeri Düşenbe ve Senir
Kazâları (Alâiye Sancağı)’dır (Türkay 570). Senir, Turşanbalı (~Düşenbih) veya Pazarcı
adıyla anılan göçebe Yörüklerin oluşturduğu bir beylik ismidir. Senir beyliği, Selçuklular
döneminde bir uç beyliği, Osmanlılar döneminde 1889 yılında kaza, Cumhuriyet döneminde
1936 yılına kadar Akseki’ye bağlı bir köy olarak tarih sahnesinde yerini almıştır15. Senir,
daha sonra Gündoğmuş ilçesine bağlanmıştır (Özeren 65). Bugün Türkistan’da bir yerleşim
yerinin adı olduğu gibi, Türkiye’nin birçok yerinde bu isim ile kurulmuş pek çok yerleşim
yeri vardır. Mesela; Isparta ilinin Senirkent adında bir ilçesi vardır.
14 Bu bilgi, Şeref Kanık’tan (52) 16.07.2018’de yapılan derlemeden alınmıştır.
15 Senir Beyliği hakkında ayrıntılı bilgi için bk. İsmail Yıldız, “Senir Beyliği”, Alanya Tarih ve Kültür
Seminerleri III. 2004, Antalya, s. 448-453.
X. Uluslararası Dünya Dili Türkçe Sempozyumu Bildiri Kitabı
148
Antalya Ticaret ve Sanayi Odasının 1990 Yılı Ekonomik Raporu eserin Manavgat
tarihi ile ilgili bölümünde şöyle bir paragraf yer almaktadır. “Bu bölgeye Horasan’dan 1071
Malazgirt savaşı ile Türklere açılagelen Manavgat kapısından gelen Yörük Beyleri gelip
yerleşmişlerdir. Bunlara Senir Beyleri halkı denirdi. 1820 yıllarına doğru bu oymak
çoğaldıkça güneye kıyıya doğru inmişler ve bugünkü Manavgat köylerini meydana
getirmişlerdir. Bu kaynağa göre Gündoğmuş ve köylerinin meydana getiren insanların
Horasan Türkmenleri olduğu, Gündoğmuş ve çevresinin Manavgat’tan ve sahil şeridinden
daha önce Türkleştiği sonucunu çıkarmak mümkündür”16.
Serinyaka (~Serhenk): (T.+T.) (Far. serheng) Köy, ilçe merkezine 25 km.
mesafededir. Köyün adı, envanterde 1914’te Seringe olarak kayıtlıdır. Köyün adı, 1928’de
Serheng olmuştur. 1968 Köylerimiz’de Gündoğmuş’un merkez bucağına bağlı Serinyaka
olarak kayıtlıdır. Köyün ilk adı olan Serhenk (~durbaş~çavuş), Selçuklular döneminde
“muhafız” anlamına gelen askeri bir terimdir (Özkan 32, Özeren 67). Köyde kullanılan
Horasan yapı şekilleri de buraya ilk yerleşmenin Selçuklular dönemi ile olduğunu destekler
niteliktedir (Özkan 32). Köy halkının Senir Beyliği’nden ayrılan Türkmen obasının
oluşturduğu düşünülmektedir (Özeren 67).
Ümütlü (~Umutlu): (T.) (~T.) Köy, ilçe merkezine 7 km. mesafededir. XIV. yy’da
Kise’ye bağlıdır. Köyün adı, 1928’de Omalas (Özkan 26), 1928 tarihli Son Teşkilat-ı
Mülkiyyede Köylerimiz’de Omalass/Omalas (Komisyon 128; Komisyon 1103), envanterde
1914’te Omalar olarak geçer. Halk arasında Olamas olarak söylendiğinden ve bu söylemin
de “olumsuzluk ifade etmesi sebebiyle adı Ümütlü olarak değiştirilmiştir (Özeren 62). Köy,
1968 Köylerimiz’de Gündoğmuş’un merkez bucağına bağlı Umutlu olarak kayıtlıdır. Köy
halkından edinilen bilgiye göre tarihte büyük bir salgın hastalık geçirdiği ve halkının bir aile
haricinde tamamının kırıldığı, sonraki yıllarda bu ailenin çoğalmasıyla köyün oluştuğu, bu
salgın hastalıktan önce ilk yerleşim yerinin Sarınç bölgesi olduğu ifade edilmiştir (Özeren
62-63).
Yenice: (T.) Alanya’ya kayıtlı olduğu için envanterde kayıtlı değildir. Köy,
Alanya ilçesine 33 km. mesafededir. Köyün adı, Köylerimiz 1933’te Yenice (776), 1968
Köylerimiz’de Gündoğmuş’un Güzelbağ bucağına bağlı Yenice olarak kayıtlıdır. Köy
halkından derlenen bilgiye göre, Azerbaycan’dan gelen bir grup önce Erzurum’a sonra
Konya’ya sonra da Antalya’ya yerleşmiştir. Akdam (~Mûsâ Kethüda Uşağı (Türkay 507))17
adı verilen yerde sıtma hastalığından kaçarak Yenice adı verilen yere gelip yerleşmişlerdir.
Gündoğmuş’un en son kurulan köylerinden biri ve adı Türkçe olduğu için İçişleri Bakanlığı
tarafından değiştirilmemiştir18.
Yeniköy (~İzikara): (T.+Far.) (~T.+T.) Köy, Alanya ilçesine 21 km. mesafededir.
Alanya’ya kayıtlı olduğu için envanterde kayıtlı değildir. Köy, 1968 Köylerimiz’de ise
Alanya’nın Merkez bucağına bağlı Yeniköy olarak kayıtlıdır. Yeniköy köyünün
Tavşanalanı’ndan yani bugünkü adıyla Akyarı/Akyar ayrılan birkaç aile tarafından kurulduğu
tarafımıza söylenmiştir19. Arşiv belgeleri ve tahrir kayıtlarında Yeniköy veya İzikara adı ile
ilgili herhangi bir kaydın olmaması bu yer adının daha sonra ortaya çıktığını veya
mezralardan birisinin daha sonraki yıllarda bu köyün adı ile anılmış olabileceğini
güçlendirmektedir. Köyün kaydına ilk defa 1914 yılı Konya vilayet sâlnâmesinde
16 Bu bilgi, http://gundogmus.bel.tr/sayfa/19/gundogmus-tarihi (07.09.2018; 16: 43) alınmıştır.
17 Alanya’nın köylerinden biridir.
18 Bu bilgi, muhtar Osman Görücüler’den (51) 28.08.2018’de yapılan derlemeden alınmıştır.
19 Bu bilgi, Ahmet Göktaş’tan (48) 04.09.2018’de yapılan derlemeden alınmıştır.
X. Uluslararası Dünya Dili Türkçe Sempozyumu Bildiri Kitabı
149
rastlamaktayız (Özkan 96-97). Köy halkından derlenen bilgiye göre köy, önceleri Alanya’ya
19 km. mesafedeki Mahmutseydi20 köyünün içerisinde bulunan bir yer imiş (Gündüz Önal
54). Daha sonraları nüfusu çoğalan bu yerleşim bölgesi köy olmuş ve Mahmutseydi’den
ayrılmıştır. Yeni oluşan bir köy olması dolayısıyla o zamanlarda Yeniköy ismini almıştır.
Gittikçe büyüyen Yeniköy, sınırları içerisinde sonraları köye dönüşen Alanya’ya 24 km.
mesafedeki Hacıkerimler ve Alanya’ya 26 km. mesafedeki Kayabaşı’nı da almıştır.
Sonraları nüfusu artan bu iki yer, Yeniköy’den ayrılarak köy hüviyetine bürünmüşlerdir21.
2) Köy Adlarının Değerlendirilmesi
Yeradları bilimi konusunda çalışmalarıyla tanınan Mustafa Şenel (57-154), İbrahim
Şahin (74) yer adlarının tasnifi konusunda eldeki malzemenin köken, anlam ve gramer yapısı
bakımından incelenebileceğini ifade etmektedir. Bu konuda yapılan son çalışmalarda da bu
yönde bir tasnif denemesi tercih edildiği görülmektedir (Atmaca-Avcı 3, Atmaca 3,
Durgunay 93-96).
2.1. Gramer Yapıları Bakımından Köy Adları
2.1.1. Basit sözcükten oluşan köy adları: Bedan, Çaşır (yayla), Senir.
2.1.2. Türemiş sözcükten oluşan köy adları: Dilbilimciler hangi yapım eklerinin
toponimcil olduğu konusunda fikir birliğine sahip değillerdir (Şahin 2006: 5). Ancak
Türkçenin adlardan ad türetmede çok kullandığı +lI, +DI, +ÇA, +lAK, +AK, +lIk, +ÇI,
+cIk, +cAk (Şahin 1-14) eklerinin yer adı yapma fonksiyonunda da kullanıldığı
görülmektedir.
+cA: Kelimeye kadar, göre, ile, birlikte fonksiyonları ve küçültme fonksiyonları
katarak yer adları yapar: Yenice, Kuruca (yayla).
+cik: Kelimeye sevgi ve küçültme fonksiyonları katarak yer adları yapar: Güneycik,
Kalecik.
+çek: Kelimeye sevgi ve küçültme kavramları katarak yer adları yapar: Nurçek.
+lik: Yer adlarında işlek kullanılan eklerden biridir. Eklendiği kelimeye topluca bir
yerde, bir alanda bulunma fonksiyonu katar: Pembelik.
+lü (<< +lIG): Yer adlarının oluşumunda en işlek kullanılan eklerden biridir:
Köprülü, Ümütlü.
Sıfat fiil kökenli toponimcil ekler de köy adlarında kullanılmıştır. Yalnız diğer
toponimcil ekler kadar sık kullanım durumu söz konusu değildir.
-en (<< -gAn): Bir işi yapana işaret eden bu sıfat fiil ekiyle türetilen yer adlarında
ekin işlevi aşınmıştır: Gören (yayla).
2.1.3. Birleşik sözcükten oluşan köy adları: Gündoğmuş yer adları arasında en
yaygın olanı birleşik yer adlarıdır. Bu yer adları daha ziyade ad ve sıfat tamlaması yapısına
sahiptir.
20 Köyün eski adı, Yunanca Konas > Onas ‘huni’dir. Dağların arasında bulunan ve üstünden sular akan köy, bir
huniye benzediği için böyle adlandırılmıştır (Saim Sakaoğlu. Ad Bilimi Yazıları. Konya. Kömen. 2017. 304).
21 Bu bilgi, Ahmet Göktaş’tan (48) 04.09.2018’de yapılan derlemeden alınmıştır.
X. Uluslararası Dünya Dili Türkçe Sempozyumu Bildiri Kitabı
150
2.1.3.1. Ad Tamlaması biçiminde kurulmuş köy adları: Bu başlık altında
toplayabileceğimiz köy adlarının tamamına yakını iki kelimeden oluşmuş ve bir kısmı ad
tamlaması, bir kısmı da sıfat tamlaması yapısındadır.
Tamlayan + Tamlanan + İyelik eki: Ad tamlaması yapısına sahip olan yer
adlarının en yaygın olanı belirtisiz ad tamlaması kuruluşundaki yer adlarıdır: Akyarı,
Bayırkozağacı, Çayırözü, Kayabükü, Kozağacı, Narağacı.
2.1.3.2. Sıfat Tamlaması Kuruluşundaki Yer Adları
Tamlayanı ad soylu olan yer adları: Bu gruba giren köy adları şöyledir: Balkaya,
Başpınar (yayla), Başyayla (yayla), Bayırköy, Çiçekoluk, Gümüşgöze, Orhanköy, Çamlıalan.
Tamlayanı sıfat soylu olan yer adları: Bu gruba giren köy adları şöyledir: Eskibağ,
Güneyköy, Güneyyaka, Karadere, Karaisa, Karaköy, Kurugöl (yayla), Ortaalan (yayla),
Ortakonuş, Ortaköy, Serinkaya, Yeniköy.
c) Kısaltma grubu teşkilinde oluşan yer adları: Gözübüyük ve Yeniköy’ün eski adı
İzikara köy adları kısaltma gruplarından isnat grubu teşkilinde yapılmış bir yer adıdır.
2.2. Anlam Bakımından Köy adları
Anlam bakımından köy adlarının tasnifi, Özcan Başkan (237-251) ve Tuncer
Gülensoy (41-48) tarafından yapılmıştır.
2.2.1. Doğrultu gösteren köy adları: Güneycik, Güneyyaka, Karadere, Karaköy,
Ortaalan (yayla), Ortakonuş, Ortaköy.
2.2.2. Yer şekilleri ile ilgili köy adları: Akyarı, Bayırköy, Bayırkozağacı, Belenyurt
(yayla), Boğazoluk (yayla).
2.2.3. Sular/hidrografya ile ilgili köy adları: Gözübüyük, Gümüşgöze, Karadere.
2.2.4. Bitkiler ile ilgili köy adları: Bu gruba giren köy adları şöyledir:
Bayırkozağacı, Burçaklar, Çaltı, Çamlıalan, Çayırözü, Çiçekoluk, Kozağacı, Narağacı.
2.2.5. Renkler ile ilgili köy adları: Yer adlandırma geleneğinde renk adlarının da ön
planda olduğu görülür (Akar, 2006: 51). Köy renk adlarına bakıldığında ise ak, kara, kızıl ve
gök kelimelerinin sık kullanıldığını görülmektedir. Gündoğmuş köy adlarında -Antalya’nın
diğer ilçe köy adlandırmalarında olduğu gibi- dikkati çeken bir husus, Arapçadan ve
Farsçadan alıntılanan beyaz ve siyah kelimelerinin hiç ama hiç kullanılmaması, aksine
Türkçe olan ak, kara ve kızıl kelimelerinin sıklıkla kullanılmasıdır: Akyarı, Karabul,
Kızılağaç.
2.2.6. Kayaçlarla/madenlerle ilgili köy adları: Balkaya, Kayabükü, Serinkaya.
2.2.7. Eski yapı veya yerleşimle ilgili olan köy adları: Eskibağ, Kalecik.
2.2.8. Kişiler ile ilgili köy adları: Yerleşilen bölgeye şahıs adının verilmesi
(Sakaoğlu 259) ya da Türkmenlerin yeni fethettikleri bir coğrafyaya burasını fetheden
komutanın adını vermesi adlandırmada yaygın görülen hususlardan biridir: Alibeyler (yayla).
2.2.9. Soy, boy, oymak ve topluluk ile ilgili köy adları: Oğuzlar22, Anadolu’ya
yerleştiklerinde ya köylere, dolaylarındaki dağlara, tepelere, yollara, yörelere, göllere,
22 Oğuzlarla ilgili ayrıntılı bilgi için bk. Faruk Sümer. Oğuzlar (Türkmenler) Tarihleri, Boy Teşkilatı,
Destanları. İstanbul: Türk Dünyası Araştırmaları Vakfı. 1999.
X. Uluslararası Dünya Dili Türkçe Sempozyumu Bildiri Kitabı
151
ırmaklara, çaylara, kuyulara bağlı oldukları boyun veya bölüntülerin adını verdiler Kayı
Köyü, Kınık Köyü, Yazır Köyü, Bayat Höyüğü, Afşar Kuyusu gibi ya da etrafında birleştikleri
bir aile veya aile başkanının adını aldılar (Üçer ve Koman 10, Yediyıldız 26-27): Karaisa,
Karamanlar, Senir, Oğuz-Barçın (yayla), Orhanköy (~Cemâati Orhan).
SONUÇ
Gündoğmuş ve çevresinin yerleşim ve yer ad tarihini doğru tespit edebilmek için
Alanya tarihi ile birlikte ele alıp değerlendirmek gerekir. Çünkü XVI-XVIII. yüzyıllardaki
siyasi sınırları belirleyen Nağlu ve Kise nâhiyeleri ile XIX. yüzyıllardaki sınırları belirleyen
Malan, Kerliye, Senir ma Düşenbe ve Mahmud Seydi (~Mahmud seyyid) nâhiyeleri Alanya
sancağına bağlı nahiyelerdi. Gündoğmuş’un on yedi köyü, XVII. yüzyıldan başlamak üzere
XIX. yüzyıla kadar Senir ma Düşenbe kazası içerisinde zikredilmiştir (Özkan 28).
Anadolu’da yer adlandırılması yapılırken ağırlıklı olarak Türkçe yer adlarının tercih
edildiği görülmektedir. Gündoğmuş’taki köylerin adlandırılmasında, üç etnotoponim
tabakasının olduğunu söylemek mümkündür: İlk tabakada, Rum/Yunan, orta tabakada
Türkmen, Yörük, aşiret, cemâat reisinin bizatihi kendi verdikleri adlar ve son tabakada ise
İçişleri Bakanlığı’nın bölgenin coğrafî koşulları dikkate alınmadan değiştirdiği adlar yer
almaktadır. Etnotoponim açısından konuya yaklaşıldığında, Antalya’nın Korkuteli ve Elmalı
ilçelerinin köy adı adlandırmasından farklı olarak bugün Gündoğmuş ilçesi sınırları içinde
kalan köy adları arasında Oğuz boylarına ait bir adlandırma tespit edilememiştir.
Gündoğmuş’ta renk adlarına bağlı köy adlandırmalarında tamamı Türkçe olan renk
adları, kimi zaman temel anlamları ile kullanılmış: Akyarı, Karabul, kimi zamansa doğrultu
gösterme anlamıyla kullanılmıştır: Karadere, Karaköy.
Gündoğmuş’un yer adlandırmasında kültür varlıkları olan Karaköy Kalesi, Karabul
Köyü Taşahır Mevkii Antik Yerleşimi, Güneycik Köyü Tol Öreni, Gümüşgöze Köyü Duvar
Kalıntısı I, Cibyra Minör Antik Kenti, Casae Antik Kenti, Akyarı Köyü Asartepe Öreni,
İdilgediği Mevkiindeki Mezarlık, Akçabelen Körüklük Mevkiindeki Mezarlık’ın da ya
doğrudan ya da dolaylı yönden etkisi olduğu görülmüştür.
Bugün Gündoğmuş’un köylerinden bazılarının coğrafi konumu ve ulaşım imkânları
göz önüne alınarak Alanya’ya bağlandığı görülmektedir: Bayırkozağacı, Gözübüyük,
Gümüşgöze, Güneyköy, Karamanlar, Yenice ve Yeniköy Alanya’ya bağlanan köylerdir. Bu
sebepten bu köyler, Index-Anatolicus Türkiye Yerleşim Birimleri Envanteri’nde
Gündoğmuş’a değil Alanya’ya kayıtlıdır.
Antalya’nın diğer iç bölge ilçeleri Korkuteli, Elmalı, İbradı ve Akseki’de olduğu gibi
Gündoğmuş ilçesinde de kentleşme ve geçici göç yoğun olarak görülmektedir. Son yıllarda
da başta Antalya il merkezi olmak üzere, çeşitli il ve ilçelere de iş için temelli ve geçici
göçlerin olduğu gözlemlenmektedir. Bu göçlerin neticesinde köylerin nüfusu her geçen gün
hızla azalmaktadır. Mesela; bugün Gündoğmuş ilçesinin Çayırözü, Eskibağ, Narağacı,
Pembelik ve Senir köylerinin nüfusu epey azalmıştır. Bu nüfus azalmaları bu şekilde devam
ederse ya birbirine yakın köyler birleştirilecek ya da köyler yavaş yavaş boşalacak ve köy
adları da maalesef kaybolup gidecektir.
X. Uluslararası Dünya Dili Türkçe Sempozyumu Bildiri Kitabı
152
KISALTMALAR
çev. Çeviren
DS Derleme Sözlüğü
ET Eski Türkçe
Far. Farsça
haz. Hazırlayan
Rum. Rumca
T. Türkçe
TDAY Türk Dili Araştırmalar Yıllığı
KAYNAKÇA
AKAR, Ali. “Renge Bağlı Yer Adlandırmalarında Muğla Örneği”. Sosyal Bilimler
Dergisi. 1 (20). 2006. 57-63.
Antalya Kültür Envanteri, (Akseki-İbradı-Gündoğmuş-Gazipaşa). T.C. Antalya
Valiliği. Antalya: 2005.
ATANIYAZOV, Soltanşa. (haz. Yakup Karasoy, Ufuk Deniz Aşçı). Konya: Tablet,
2005.
ATMACA, Emine ve Özlem AVCI. “Antalya’nın Korkuteli İlçesinin Köy Adları
Üzerine Bir İnceleme”, 9. Dünya Dili Türkçe Sempozyumu. Yayımlanmamış Sempozyum
Bildirisi. Malatya: 2017).
ATMACA, Emine. “Antalya’nın Elmalı İlçesinin Köy Adları Üzerine Bir İnceleme”.
Uluslararası Antalya Kongresi Yayımlanmamış Sempozyum Bildirisi. Antalya: 1-3 Mart
2018.
BAŞKAN, Özcan. “Türkiye Köy Adları Üzerine Bir Deneme”. TDAY-Belleten
1970, TDK 1971. 237-251.
BAYRAKTAR, Nesrin. “Kara ve Siyah Renk Adlarının Türkçedeki Anlam ve
Kavram Boyutu Üzerine”. TÖMER Dil Dergisi. S. 126. Ekim-Kasım-Aralık 2004.
CLAUSON, Sir Gerard. An Etymological Dictionary of Pre-Thirteenth-Century
Turkish. Oxford University Press. London. 1972.
CUNBUR, Müjgân. “Evliya Çelebi Seyahatnamesi’nde Yer adları” Türk Yer Adları
Sempozyumu Bildirileri. Ankara: Kültür ve Turizm Bakanlığı, 1984.
ÇAĞBAYIR, Yaşar. Orhun Yazıtlarından Günümüze Türkiye Türkçesinin Söz
Varlığı. Ötüken Türkçe Sözlük (5 Cilt). Ötüken Neşriyat. İstanbul. 2007.
1933 Köylerimiz. Dâhiliye Vekâleti Mahalli İdareler Umum Müdürlüğü. İstanbul:
1933.
DEMİRKAYA, Yüksel-Mesut Koç. 6360 Sayılı Kanun İle Birlikte Mahalleye
Dönüşen Köylerde Değişimin Katılım Açısından Muhtarlığa Etkisi: Menteşe ve Seydikemer
İlçeleri Üzerinden Bir Değerlendirme. Strategic Public Management Journal. Volume 3,
Issue 6, 2017. 124-149.
X. Uluslararası Dünya Dili Türkçe Sempozyumu Bildiri Kitabı
153
DURGUNAY, Banu. “Seydişehir İlçesinin Köy Adları Üzerine Bir İnceleme”.
SUTAD, Bahar 2018. (43): 77-104.
DS, Türkiye’de Halk Ağzından Derleme Sözlüğü. Ankara: TDK, 2009.
EREN, Hasan. “Yer Adlarımızın Dili”. TDAY-Belleten 1965. Ankara 1968. 155-
165.
ERÖZ, Mehmet. “Türk Onomastiği Bakımından Adapazarı Yeradları” (Bu makale,
http://asosindex.com/cache/articles/turk-onomastigi-bakimindan-adapazari-yeradlari-f28377
sitesinden 23.11.2017’de alınmıştır.)
GÜLENSOY, Tuncer. Türkçe Yer Adları Kılavuzu. Ankara: TDK, 1995.
………………… “Orta Asya’daki Türk Yer Adlarının Anadolu’daki İzleri”
Milliyetçilik ve Milliyetçilik Tarihi Araştırmaları V. İlmî Kongresi. 26-27 Mayıs Ankara
1995, Tarih Boyunca Anadolu’daki Türk Nüfus ve Kültür Yapısı (Tebliğler). Ankara: 1995.
……………….. “Anadolu Yer Adlarına Genel Bir Bakış”, Prof. Dr. Dursun
Yıldırım Armağanı, Ankara: 1998. 41-48.
HALAÇOĞLU, Yusuf. XVIII. Yüzyılda Osmanlı İmparatorluğu’nun İskân Siyaseti
ve Aşiretlerin Yerleştirilmesi. Ankara: Türk Tarih Kurumu, 2006.
………………….. Anadolu’da Aşiretler, Cemaatler, Oymaklar (1453-1650).
Ankara: Türk Tarih Kurumu, 2009.
İNAN, Abdülkadir. “Anadolu’nun Toponimisi ve Türk Boylarının Adları Meselesi”,
TDAY-Belleten. 1945. 3 (1-3). 62-64.
KAHRAMAN, S. A., ve Dağlı, Y. ve Dankoff, R. Evliyâ Çelebi Seyahatnamesi 7.
10. Kitaplar Dizin. İstanbul: Yapı Kredi, 2011.
KANIK, Emre. Çayırözü Köyü Yer Adları ve Folklorik Derleme. Akdeniz
Üniversitesi Edebiyat Fakültesi Türk Dili ve Edebiyatı Bölümü (Bitirme Tezi). Antalya:
2017.
KARAGEDİK, Nazım. XIX. Yüzyılda Alanya Kazası, Pamukkale Üniversitesi,
Sosyal Bilimler Enstitüsü (Yayımlanmamış Yüksek Lisans Tezi). Denizli: 2005.
KOMİSYON. Son Teşkilat-ı Mülkiyede Köylerimizin Adları. İstanbul: Hilal, 1928.
KOMİSYON. Türkiye’de Meskûn Yerler Kılavuzu. Ankara: 1946.
KOMİSYON. Köylerimiz: 1 Mart 1968’e kadar. Başbakanlık. Ankara: 1968.
KOMİSYON. Köylerimiz 1981. TC İçişleri Bakanlığı İller İdaresi Genel
Müdürlüğü. Ankara: 1982.
KOMİSYON. Osmanlı Yer Adları 2: Anadolu, Karaman, Rum, Diyarbakır, Arap ve
Zülkadriye Eyaletleri (1530-1556) (Şam ve Halep dâhil). T.C. Başbakanlık Devlet Arşivleri
Genel Müdürlüğü. Ankara: 2003.
KONONOV, Andrey Nikolayeviç. “Türk Lehçelerinde Renk Adlarının Semantiği”,
(çev. Emine Atmaca-Reshide Adzhumerova). Gazi Türkiyat. 2015. 185-204.
KONYALI, İsmail Hakkı. Alanya (Alâiyye). İstanbul: 1946.
KÜÇÜK, Salim. “Eski Türk Kültüründe Renk Kavramı”, Bilig. Yaz 2010(54). 2010.
185- 210.
X. Uluslararası Dünya Dili Türkçe Sempozyumu Bildiri Kitabı
154
ÖNAL, Aysun Gündüz. Alanya’nın Yer Adları. T.C. Süleyman Demirel Üniversitesi
Sosyal Bilimler Enstitüsü Türk Dili Ve Edebiyatı Anabilim Dalı. Yayımlanmamış Yüksek
Lisans Tezi. Isparta: 2012.
ÖZEREN, Mehmet. Dünden Bugüne Gündoğmuş. Kütahya: Şehzade Kültür
Merkezi. 2008.
ÖZKAN, Selim Hilmi. Osmanlı’dan Cumhuriyet’e Gündoğmuş (Kise ve Nağlu
Nahiyeleri). Alanya: 2010.
REFİK, Ahmet. Anadolu’da Türk Aşiretleri (966-1200). İstanbul: Enderun, 1989.
SAKAOĞLU, Saim. Ad Bilimi Yazıları. Konya: Kömen 2017.
SEZEN, Tahir. Osmanlı Yer Adları (Alfabetik Sırayla). T.C. Başbakanlık Devlet
Arşivleri Genel Müdürlüğü. Yayın Nu: 21. Ankara: 2006.
SÜME, Mehmet. “Türklerde Yer Adı Verme Geleneği ve Oğuz Boylarının
Bolu’daki İzleri”. AİBÜ Sosyal Bilimler Enstitüsü Dergisi. 2018. Cilt: 18. Yıl: 18. Sayı: 1.
263-291.
SÜMER, Faruk. Oğuzlar (Türkmenler) Tarihleri, Boy Teşkilatı, Destanları. Türk
Dünyası Araştırmaları Vakfı. İstanbul: 1999.
ŞAHİN, İbrahim. “Türkiye Yeradbiliminde Terim ve Tür Sınıflandırması Sorunları”.
Avrasya Terim Dergisi. 1 (1). 2013. 46-58.
ŞAHİN, İbrahim. Adbilim. Ankara: Pegem Akademi, 2015.
ŞENEL, Mustafa. Elazığ İli Yer Adları Üzerine Bir İnceleme. Elazığ: Manas, 2013.
TÜRKAY, Cevdet. Başbakanlık Arşivi Belgelerine Göre Osmanlı
İmparatorluğu’nda Oymak, Aşiret ve Cemaatler. İstanbul: İşaret, 2012.
Türkiye Mülki İdare Bölümleri ve Bunlara Bağlı Köyler, Belediyeler. İçişleri
Bakanlığı İller idaresi Genel Müdürlüğü. seri. II, S. 4. Ankara: 1971.
UMAR, Bilge. Türkiye’deki Tarihsel Adlar. Ankara: İnkılâp Kitabevi, 1993.
ÜÇER, S. Sırrı ve M. Mes’ud KOMAN. Konya İli Köy ve Yer Adları Üzerinde Bir
Deneme, Konya: Konya Halkevi Tarih, Müze Komitesi. 1945.
YEDİYILDIZ, Bahaedin. “Türkiye’de Yer Adı Verme Usulleri”. Türk Yer Adları
Sempozyumu Bildirileri. Ankara. 1984.
YILDIZ, İsmail. “Senir Beyliği”. Alanya Tarih ve Kültür Seminerleri III. 2004,
Antalya. s. 448-453.
GENEL AĞ KAYNAKLARI
http://www.ysk.gov.tr/ysk/content/conn/YSKUCM/path/Contribution%20Folders/M
evzuat/6360.pdf (Erişim tarihi: 22.02.2018, 10: 07)
http://nisanyanmap.com/?y=g%C3%BCndo%C4%9Fmu%C5%9F&t=g%C3%BCnd
o%C4%9Fmu%C5%9F&lv=1 (Erişim tarihi: 15.11.2017, 12: 15)
http://www.antalyakulturturizm.gov.tr/Eklenti/8684,66-dundenbuguneantalya-1ciltelmalipdf.
(Erişim tarihi: 28.11.2017, 09: 42).
http://gundogmus.bel.tr/sayfa/19/gundogmus-tarihi (07.09.2018, 16: 43)
X. Uluslararası Dünya Dili Türkçe Sempozyumu Bildiri Kitabı
155
ÇAĞDAŞ TÜRK DİLLERİNDE SIRALI FİİL YAPILARI
Doç. Dr. İbrahim Ahmet AYDEMİR
Hacettepe Üniversitesi / Türkiye
ahmetaydemir64@hotmail.com
0. Giriş
Bu bildiride, çağdaş Türk dillerindeki sıralı fiil yapıları (serial verb constructions)
tipolojik açıdan ve eşzamanlı bakış açısıyla incelenmektedir. Dilbilimsel literatürde sıralı fiil
yapıları (SFY), fiillerin ardışık olarak sıralanmasıyla oluşan sentaktik bir teknik anlamında
kullanılmaktadır. Benzer bir fiil sıralama tekniği, Türkçenin eski dönemlerinde olduğu gibi,
bazı çağdaş Türk dillerinde de görülmektedir ve çok değişik sentaktik işlevler
üstlenmektedir.
Bu bildirinin amacı, dünyanın değişik dillerinde görülen sıralı fiil yapılarından
hareketle, çağdaş Türk dillerinde belli zarf-fiil ekleriyle (-(X)p gibi) oluşturulan sıralı fiil
yapılarını, yani fiil sıralama tekniğini sentaktik-tipolojik açıdan betimlemektir. Ayrıca bu
bağlamda, dünya dillerindeki sıralı fiil yapıları ile Türk dillerindeki sıralı fiil yapılarını
tipolojik açıdan karşılaştırarak aralarındaki temel benzerlikleri ve farklılıklar ortaya koymak
da bu çalışmanın diğer bir amacıdır.
Bu betimlemenin teorik altyapısını, evrensel dilbilim temelinde yapılan tipolojik
çalışmalar (Aikhenvald 2006, Bisang 1995, 2009, Haspelmath 2016, Shibatani 2007, 2009)
ile dilbilimsel Türkoloji temelinde yapılan araştırmalar (Johanson 1992a, 1992b, 2007)
oluşturmaktadır. Bu inceleme kapsamında, sıralı fiil yapılarının görece sık görüldüğü çağdaş
Türk dillerinden (Kırgızca, Tuvaca, Sarı Uygurca, Salarca) uygun önekler verilerek ilgili
yapılar detaylıca irdelenecektir.
1. Terorik arkaplan, terminoloji
Evrensel dilbilim çalışmalarında sıralı fiil yapıları (serial verb constructions),
aralarında sıralama (coordination), altasıralama (subordination) ya da başkaca bir sentaktik
bağımlılık ilişkisi bulunmayan fiillerin ardışık bir sıralaması olarak tarif edilmektedir
(Aikhenvald 2006: 1). Bisang ise, sıralı fiil yapılarını “iki ya da daha fazla fiilin/fiil öbeğinin
işaretlenmemiş bir sıralamadır” biçiminde tanımlar (1995: 139). Batı Afrika, Güneydoğu ve
Doğu Asya, Amazon, Okyanusya, Yani Gine dilleri ile bazı kreol dillerde görülen bu yapıda,
ardışık sıralı fiiller tek başlarına bir cümle oluşturabilecek durumdadır ve bu cümlelerin
kendilerine özgü özne ve nesneleri de olabilir (Bisang 1995: 139, Aikhenvald 2006: 1). Sıralı
fiil yapısını oluşturan bileşenler (fiiller), ortak bir zaman-görünüş-kip işaretlemesine sahip
olabilecekleri gibi, her bileşen farklı olarak da kodlanabilir (bk. Aikhenvald 2006: 8). Mesela
aşağıdaki Yoruba dilinden alınan örnekte, 2 fiilden (mú ‘aldı’ ve wá ‘geldi’) oluşan bir sıralı
fiil yapısı vardır ve bu fiiller arasında herhangi bir sentaktik bağımlılık ilişkisi mevcut
değildir. Ayrıca bu sentaktik yapıda, ardışık iki fiil birleşik bir yüklem oluşturarak tek bir
olayı (aldı geldi > getirdi anlamında) bildirmektedir:
(1) Yoruba (Stahlke 1970: 61)
Mo mú ìwé wá ilé
Ben aldı kitap geldi ev
X. Uluslararası Dünya Dili Türkçe Sempozyumu Bildiri Kitabı
156
‘Bir kitap alıp eve geldim.’ (= ‘Bir kitap alıp geldim/getirdim.’)
Sıralı fiil yapıları, bugüne kadar değişik açılardan incelenmiştir. Bu yapıların
oluşumu, yani hangi tür fiillerden oluştukları konusu da araştırmalarda üzerinde durulan
konuların başında gelmektedir. Örneğin Aikhenvald (2006: 3), oluşumları itibarıyla sıralı fiil
yapılarının iki ayrı türü olduğunu belirtmektedir:
a) Simetrik sıralı fiil yapıları, semantik ve dilbilgisel olarak sınırlandırılmamış bir
sınıftan seçilen (yani her gruptan seçilen) iki veya daha fazla fiilden oluşur.
b) Asimetrik sıralı fiil yapıları ise, gramer veya semantik olarak sınırlandırılmış/sınırlı
bir sınıftan (örneğin bir hareket veya bir durum fiili) fiilleri içerir.
Daha önce de belirttiğimiz gibi, dünya dillerindeki sıralı fiil yapılarını hatırlatan
sentaktik yapılar, modern Türk dillerinde de görülmektedir. Anlatısal işlevi olan ve zamangörünüş-
kip açısından “işaretlenmemiş” terminal zarf-fiil ekleriyle (örn. -(X)p) kurulan bu
sentaktik yapılar için Johanson, fiil sıralaması (Verbserialisierung) kavramını kullanmıştır
(1992a: 265). Daha sonraki çalışmalarda, bu sentaktik yapılar, tıpkı dilbilimsel literatürde
olduğu gibi, tipik Türkçe sıralı fiil yapıları (“typical Turkic serial verb constructions”)
biçiminde tanımlanmaktadır (Johanson 2004: 30). Aynı şekilde Türk dillerinde belli zarf-fiil
ekleriyle oluşturulan bu sentaktik tekniğin, sıralı fiil yapıları olarak adlandırıldığı başka
çalışmalar da mevcuttur (Johanson 2007, Dwyer 2007, 2013, Anderson 2004, Graschenkov
& Markman 2011). Johanson’un evrensel ölçekteki sıralı fiil yapılarından hareketle işaret
ettiği Türk dillerindeki bu fiil sıralama tekniğinde, bir temel cümle içindeki bağımlı
yüklemlilerin ardışık olarak dizilmeleri ve böylece sentaktik bir birlik oluşturmaları söz
konusudur.
Ancak Johanson, daha önce fiil sıralaması (Verbserialisierung) olarak nitelediği bu
sentaktik işlem için, periyodik zincirleme cümleler (periodische Kettensätze) kavramını
kullanmıştır (Johanson 1992a: 265). Bu anlamda periyodik zincirleme cümleler, iki ya da
daha fazla sayıda zarf-fiil cümlesinin belli bir sözdizimsel teknikle birbirine ulanmasıyla
oluşur. Birbirine zincirleme bağlanan cümleler arasında içeriksel belirteç ilişkisi
(Modifikation) değil, sadece “konusal-anlatısal eşitlik” (thematisch-narrative
Gleichrangigkeit) statüsü vardır (Johanson 1992b: 201, 2007: 194, Bisang 1995: 141).
Ayrıca Johanson, bu tür sıralı fiil yapılarının genelde Hint-Avrupa dilleriyle temasta
olmayan Türkçe varyantlarda görüldüğünü, zira Hint-Avrupa dillerinde bu tür bir fiil
sıralama tekniğinin olmadığını ileri sürmektedir (1992a: 268).
2. Sıralı fiil yapılarının karakteristik özellikleri
Bazı Batı Afrika dilleri, Güneydoğu ve Doğu Asya dilleri, Amazon, Okyanusya ve
Yeni Gine dilleri ile bazı kreol dillerde görülen sıralı fiil yapılarının (SFY) bazı karakteristik
özellikleri vardır. Bu özellikler, yapılan çalışmalarda (Bisang 1995, 2009, Aikhenvald 2006,
Haspelmath 2016) şu şekilde sıralanmaktadır:
a) Sıralı fiil yapılarının belli bir morfolojisi yoktur.
b) SFY, fiillerin ardışık sıralanmasıyla oluşan sentaktik bir tekniktir.
c) Bu yapılarda, tek bir olayı anlatan birleşik bir yüklem vardır.
d) Sıralı fiil yapılarının her bileşeni, tek başına bir cümle oluşturabilir.
X. Uluslararası Dünya Dili Türkçe Sempozyumu Bildiri Kitabı
157
e) Sıralı fiiller arasında sıralama, altasıralama ya da başkaca bir sentaktik bağımlılık
ilişkisi yoktur.
f) Sıralı fiiller genelde en az bir eyleyeni (argument) paylaşır, ancak nadiren ögelerin
ortak olarak paylaşılmadığı SFY da vardır.
g) Genelde sıralı fiillerden sadece biri, zaman-görünüş-kip işaretlemesine sahiptir;
ancak her bileşenin bu açıdan işaretlendiği yapılar da vardır.
h) Sıralı fiiller tek bir (birleşik) yüklem gibi hareket ettiklerinden, ortak bir vurgutonlama
özelliğine sahiptir (Aikhenvald 2006: 8).
3. Türk dillerinde sıralı fiil yapıları (periyodik zincirleme cümleler)
Yukarıda tipolojik özelliklerini kısaca irdelediğimiz sıralı fiil yapılarına benzer
yapılar, tarihi Türk dillerinde (örn. Eski Türkçe, Klasik Osmanlıca) olduğu gibi, çağdaş Türk
dillerinde de karşımıza çıkmaktadır (Johanson 2007: 193, Aydemir 2010: 64). Biz bu
bildiride, sadece modern Türk dillerindeki yapıları ele almak istiyoruz. Johanson’un “fiil
sıralaması” ya da “periyodik zincirleme cümleler” (periodische Kettensätze) olarak
adlandırdığı bu yapılar, fiillerin ardışık olarak sıralanmasıyla oluşan sentaktik bir teknik
olarak dikkat çekmektedir. Şimdi burada, çağdaş Türk dillerinde görülen fiil sıralama
tekniğinin, yani periyodik zincirleme cümlelerin tipolojik özelliklerini sıralayalım. Bu
özellikler, ana hatlarıyla Johanson’un çalışmalarına (1992a, 1992b, 2007) dayanmaktadır:
a) Bu yapıların belli bir morfolojisi vardır, yani zarf-fiil ekleriyle işaretlenir.
b) Birbirine bağlanan yüklemliler (predication), bir temel cümlenin bileşenleridir.
c) Herbir yüklemli, tek başına bir cümle oluşturabilecek durumdadır.
d) Sadece temel cümle zaman-görünüş-kip işaretlemesine sahiptir, diğer bağımlı
yüklemliler bu anlamda temel cümleye bağlıdır.
e) Genelde yüklemliler özneyi paylaşırlar, yani bir özne ortaklığı vardır; ancak hiçbir
ögeyi paylaşmayan SFY da mevcuttur.
f) Birbirine bağlı yüklemliler arasında formal bir altasıralılık vardır, ancak içeriksel
belirteç ilişkisi (modification) yoktur. Johanson ilişkiyi, “konusal-anlatısal eşitlik”
biçiminde tarif etmektedir (1992b: 201). Buna göre, aralarında hiçbir içeriksel
belirteç ilişkisi olmayan yüklemliler, bu açıdan Türkçenin zarf-fiil tipolojisinden
temelde ayrılırlar.
g) Birbirine bağlanan yüklemlilerin ortak bir vurgu/tonlama özelliği vardır.
h) Bu yapılar genel itibarıyla eskicildir, dolayısıyla genelde Hint-Avrupa dilleriyle
temasta olmamış Türk dillerinde görülür (Sarı Uygurca, Altay Tuvacası1). Zira Hint-
Avrupa dil tipolojisinde bu tür zincirleme cümle tekniği yoktur (Johanson 1992a:
268).
1 Burada Altay Tuvacası, Moğolistan’ın en batısındaki Bayan Ölgiy eyaleti, Tsengel-sum ilçesinde yaşayan
göçebe Tuvaların konuştuğu varyantı ifade etmektedir.
X. Uluslararası Dünya Dili Türkçe Sempozyumu Bildiri Kitabı
158
İşte bu tür sıralı fiil yapıları, Kırgızcada -(X)p, Tuvacada -(X)p, Altay Tuvacasında -
GAš, Sarı Uygurcada -GAš ve Salarcada -ČAnA(n) zarf-fiil ekleri yardımıyla
oluşturulmaktadır. Şimdi bazı örnekler verelim:
(2) Kırgızca -(X)p (Kirchner 1998: 353)
Men erteŋ menen turup zaryotka žasap kiyinip žuunup
Ben erken VAS kalk-ZF jimnastik yap-ZF giyin-ZF yıkan-ZF
mektepke baražatam.
okul-YÖN git-ŞZ1.TK
‘Ben erkenden kalkıp, jimnastik yapıp, giyinip, yıkanıp okula giderim.’
(3) Altay Tuvacası -GAš (Aydemir 2009: 59)
Deptegen xara xo:čun ǰügürüp barγaš sï:n mïyïzï doqba:nan
Deptegen kara cadı yürü-KIL-ZF geyik boynuz-IYE1.TK tokmak-VAS
ǰa: γaqγaš sö:rtüp barγaš suγ dïva ǰazïptγaš
öldüresiye döv-ZF sürükle-KIL-ZF su-YÖN at-KIL-ZF
edik xevin gedip alïr irgin.
giysi-BEL giy-KIL-ŞZ3.TK EVİD
‘Kara Cadı Deptegen gidip, [onu] geyik boynuzundan tokmakla
öldüresiye dövüp, sürükleyip, suya atıp onun elbiselerini giyermiş.’
(4) Tuvaca -(X)p (Monγuš & Kuular 1991: 78)
Čayïn ada-iyeleriviske duzalažïp, nom nomčup,
Yazın aile-ÇOK-IYE1.ÇK.YÖN yardım et-ZF kitap oku-ZF
suγγa äštip oynap turγan bis.
su-YÖN çim-ZF oyna-GZ-1.ÇK
‘Yazın ailelerimize yardım edip, kitap okuyup, suda yıkanıp oynardık.’
(5) Salarca -ČAnA(n)2 (Dwyer 2013: 211)
Taġqa barmïš. Barǰene gešli volmïš.
Dağ-YÖN git-GZ3.TK. git-ZF akşam ol-GZ3.TK
‘Dağa gitmişler. [Oraya] gidip akşam olmuş.’
(6) Sarı Uygurca -GAš3 (Roos: 118)
šïgan yigaštï tïstigi khililigi theliwatïttï.
Sıçan ağaç-BEL dişle-ZF kemir-ZF del-KIL-GZ3.TK
‘Fare ağacı dişleyip/dişleyerek kemirip/kemirerek deldi.’
(7) Türkiye Türkçesi -(X)p (Işınsı 2010: 393)
2 Dwyer’in verdiği bilgiye göre, -ČAnA daha çok genç konuşurlarca, -ČAnAn ise daha çok yaşlı konuşurlarca
kullanılmaktadır (bk. Dwyer 2013: 211).
3 Sarı Uygurca -GA(ş) (Genel Türkçe -GAč) zarf-fiil ekinin anlatısal (narrative) işlevi hakkında bk. Nugteren
2010: 130.
X. Uluslararası Dünya Dili Türkçe Sempozyumu Bildiri Kitabı
159
Üzerine bastılar, buruşturup, zedeleyip, çiğneyip bir köşeye attılar.
Klasik Osmanlıcada oldukça yaygın olan -(X)p ekli periyodik zincirleme cümleler,
Tanzimat’tan itibaren dönemin yazarlarınca yürütülen dilde yenilikçi çabaların da etkisiyle
azalmaya başlamıştır (Johanson 1992b: 208). Bugün Türkiye Türkçesi yazı dilinde kullanım
alanı oldukça kısıtlı olan bu cümle tipi, günlük konuşma dilinde ise hala kullanılmaktadır
(Johanson 1992a: 266, Aydemir 2010: 65, Aydemir 2014: 37).
Yukarıdaki çağdaş Türk dillerinden alınan örnekler incelendiğinde, bu tür periyodik
zincirleme cümleler genelde kılış fiillerinin (Tätigkeitsverben) sıralanmasıyla oluşmaktadır.
Bunun yanında, Güneş batıp akşam oldu örneğinde olduğu gibi, oluş fiillerinden
(Vorgangsverben) oluşan zincirleme cümleler de vardır, ancak bunlar oldukça sınırlı bir
kullanıma sahiptir.
4. Tipolojik bir karşılaştırma
Yukarıda, sıralı fiil yapılarının evrensel-tipolojik özelliklerden kısaca bahsettik. Bu
bölümde ise, dünyanın değişik dillerinde görülen sıralı fiil yapıları ile modern Türk
dillerindeki benzer yapıların, yani periyodik zincirleme cümlelerin kısa bir karşılaştırmasını
yapmak, böylece iki sentaktik tekniğin benzer ve farklı taraflarını ortaya koymak istiyoruz.
Sıralı fiil yapıları ile Altay dillerinde belli zarf-fiillerle kurulan sıralı fiil yapıları
karşılaştıran araştırmacıların başında Bisang gelmektedir. Bu iki sentaktik yapıyı ele alıp
karşılaştırdığı makalesinde (1995) Bisang, sıralı fiil yapıları ile Altay dillerindeki sıralı
yapıların birçok benzerliğe sahip olduklarına, ancak iki yapı arasındaki en temel farkın
morfolojik olduğuna, yani sıralı fiil yapılarının belli bir morfolojiye sahip olmamalarına
rağmen, Altay dillerindeki yapıların zarf-fiil ekleriyle işaretlendiğine dikkat çekmektedir
(1995: 137-138). Aynı şekilde, Haspelmath da bu iki sentaktik tekniğin benzer olduğunu ve
dolayısıyla birlikte ele alınması gerektiğini dile getirir, hatta her iki yapıyı içerebilecek
“ortak bir terim” bulunması gerektiğinin de altını çizer (2016: 313). Shibatani ise,
Japoncadaki -te ile kurulan yapıları betimlerken, bu yapıların Türk dillerindeki zarf-fiil
yapıları ve sıralı fiil yapılarıyla işlevsel benzerliklere sahip olduğunu vurgulamaktadır (2007:
21).
Şimdi sıralı fiil yapıları ile Türk dillerindeki fiil sıralama tekniğini, yani periyodik
zincirleme cümle tipini ana hatlarıyla karşılaştıralım:
Sıralı fiil yapıları (dünya dilleri)
Sıralı fiil yapıları (Türk dilleri)
a) Belli bir morfolojisi yoktur.
b) Fiillerin belli bir teknikle ardışık
olarak sıralanmasıyla oluşur.
c) Sıralı fiiller arasında, sıralama,
altasıralama ya da başkaca bir
sentaktik bağımlılık ilişkisi yoktur.
a) Zarf-fiil ekleriyle işaretlenir.
b) Fiillerin belli bir teknikle ardışık
olarak sıralanmasıyla oluşur.
c) Sıralı yüklemliler arasında formal
bir altasıralılık ilişkisi vardır, ancak
buna bağlı içeriksel belirteç ilişkisi
yoktur (Dolayısıyla Türk dillerindeki
X. Uluslararası Dünya Dili Türkçe Sempozyumu Bildiri Kitabı
160
d) Bazı dillerde, sıralı fiillerin her biri
zaman-görünüş-kip işaretlemesine
sahipken, bazı dillerde tek bir
zaman-görünüş-kip işaretlemesi
mevcuttur (Aikhenvald 2006: 8).
e) Sıralı fiiller, birleşik/karmaşık bir
yüklem oluşturur ve böylece tek bir
olayı bildirir.
f) Bütün bileşenler için vurgu ve
tonlama ortaklığı vardır.
g) Sıralı fiillerin kendine özgü
eyleyenleri/istemleri (özne, nesne
vs.) olabilir.
h) Sıralı fiil yapıları, durumdan çok
bir olayı ya da süreci bildirir.
Dolayısıyla durum bildiren fiillerin
bu yapılarda görülme şansı oldukça
zayıftır (bk. Aikhenvald (2006: 12).
i) Sıralı fiil yapılarında olaylar, oluş
sırasına göre verilir (Bisang 1995:
141).
altasıralama-içeriksel belirteç ilişkisi
birlikteliği görülmez).
d) Sadece en son yüklemlide (temel
yüklemli) zaman-görünüş-kip
işaretlemesi vardır, diğer yüklemliler
bu açıdan temel yüklemliye bağlıdır.
e) Temel yükemli bir ana olayı,
bağımlı yüklemliler ise, ana olayı
değişik yönleriyle (mesela tarz)
betimleyen uydu olaylar (satellite
events) bildirir.
f) Bütün bileşenler için vurgu ve
tonlama ortaklığı vardır.
g) Periyodik cümlelerin de kendine
özgü eyleyenleri/istemleri (özne,
nesne vs.) olabilir
h) Periyodik zincirleme cümleler,
genelde kılış fiilleriyle
(Tätigkeitsverben) kurulmaktadır.
Dolayısıyla bu tür yapılar, oluş
(Vorgang) ve durumdan (Zustand)
ziyade olay bildirir.
i) Periyodik zincirleme cümle tipinde,
olaylar oluş sırasına göre verilir.
5. Sonuç, değerlendirme
Sıralı fiil yapıları, fiillerin ardışık olarak sıralanmasıyla oluşan sentaktik bir tekniktir
ve bu tekniğin belli yapısal ve tipolojik özellikleri vardır. Çağdaş Türk dillerinde de görülen
bu sıralı fiil yapıları için, önceleri fiil sıralaması (Verbserialisierung), sıralı fiil yapıları
(serial verb constructions) gibi terimler kullanıldıysa da, daha sonraları bu yapılar için
periyodik zincirleme cümleler terimi ağırlık kazanmıştır.
Çağdaş Türk dillerinde değişik sentaktik görevleri olan periyodik zincirleme
cümleler, içeriksel belirteç işlevi olmayan terminal zarf-fiil ekleriyle (-(X)p, -GAš gibi)
X. Uluslararası Dünya Dili Türkçe Sempozyumu Bildiri Kitabı
161
kurulmaktadır. Bu yapıların tipolojik özellikleri arasında şunlar sayılabilir: a) Genelde kılış
fiillerinden oluşur, b) Genelde özne, paylaşılan (ortak) bir eyleyendir (argument), c) Sadece
temel yüklemlide görünüş-zaman-kip işaretlemesi vardır, d) Bütün bileşenler, ortak bir
prosodiye sahiptir, e) Bir ana olay, bir de bu ana olayı değişik açılardan (tarz vb.) tamlayan
uydu olaylar söz konusudur.
Bu çalışma kapsamında, çağdaş Türk dillerinde (Kırgızca, Tuvaca, Sarı Uygurca,
Salarca) belli zarf-fiil ekleriyle kurulan sıralı fiil yapıları, yani periyodik zincirleme cümleler
tipolojik özellikleri bağlamında incelenmiştir. İlk defa bu incelemeyle, evrensel dilbilimde
sıralı fiiller olarak bilinen sentaktik yapı ile Türk dillerindeki fiil sıralama tekniği tipolojik
açıdan karşılaştırılmış, ikisi arasındaki benzerlik ve farklılıklar ayrıntılı olarak ortaya
konulmuştur.
Yapılan bu tipolojik karşılaştırma göstermiştir ki, evrensel ölçekteki sıralı fiil
yapıları ile çağdaş Türk dillerindeki fiil sıralama tekniği birçok açıdan benzerdir. Ancak bu
iki teknik arasındaki iki temel fark vardır: a) Sıralı fiil yapılarının belli bir morfolojisi yoktur,
Türk dillerindeki fiil sıralama tekniği ise, zarf-fiil ekleriyle işaretlenir, b) Sıralı fiiller
arasında belli bir sentaktik bağımlılık ilişkisi yoktur, Türk dillerindeki fiil sıralama
tekniğinde ise bileşenler arasında (bağımlı yüklemliler) formal bir altasıralama ilişkisi vardır.
Kısaltmalar
BEL Belirtme durumu
ÇK Çokluk kişi
ÇOK Çokluk eki
EVID Evidensiyel
GZ Geçmiş zaman
IYE İyelik
KIL Kılınış
SFY Sıralı fiil yapısı
ŞZ Şimdiki zaman
TK Teklik kişi
VAS Vasıta
YÖN Yönelme durumu/Yön
ZF Zarf-fiil
X. Uluslararası Dünya Dili Türkçe Sempozyumu Bildiri Kitabı
162
Kaynakça
Aikhenvald A. Y. (2006). Serial verb constructions in a typological perspective. Aikhenvald
& Dixon (Yay.). Serial verb constructions: a cross-linguistic typology. Oxford: Oxford. 1-
87.
Anderson, G. D. S. 2004. Auxiliary Verb Constructions in Altai-Sayan Turkic, (Turcologica
51), Wiesbaden: Harrassowitz.
Aydemir, İ. A. 2009. Konverbien im Altai-Tuwinischen. Eine Untersuchung unter
besonderer Berücksichtigung des Altai-Dialekts (Turcologica 80.) Wiesbaden: Harrassowitz.
Aydemir, İ. A. 2010. Türkçede Zaman ve Görünüş Sistemi. Ankara: Grafiker Yayınları.
Aydemir, İ. A. 2014. Türkçede Zarf-fiillerin Bağlayıcılık İşlevleri Hakkında, Turcology and
Linguistics: Éva Ágnes. Csató Festschrift. Ankara: Hacettepe Üniversitesi Yayınları. 31-41.
Bisang, W. 1995. Verb serialization and converbs - differences and similarities, König, E. &
Haspelmath, M. (Yay.). Converbs in cross-linguistic perspective, Berlin: Mouton de Gruyter.
137-188.
Bisang, W. 2009. Serial Verb Constructions, Language and Linguistics Compass 3. 792-814.
Dwyer, A. M. 2007. Salar: a study in Inner Asian areal contact processes, Part I:
Phonology. Wiesbaden: Otto Harrassowitz.
Dwyer, A. M. 2013. Clause Chaining in Salar, Erdal, M. & Koç Y. & Cengiz, M. (Yay.)
Dilleri ve kültürleri yok olma tehlikesine maruz Türk toplulukları. 4. Uluslararası Türkiyat
Araştırmaları Sempozyumu Bildirileri. Ankara. 210-215.
Graschenkov, P. & Markman, V. 2011. Serial verb ditransitives in Turkic. Simpson, A.
(Yay.) Proceedings of the 7th Workshop on Altaic Formal Linguistics (WAFL7). 79-90.
Haspelmath, M. 2016. The serial verb construction: Comparative concept and crosslinguistic
generalizations. Language and Linguistics 17 (3). 291-319.
Işınsu, E. (2010). Çiçekler Büyür. İstanbul: Elips Kitap.
Johanson, L. 1992a. Strukturelle Faktoren in türkischen Sprachkontakten. Sitzungsberichte
der Wissenschaftlichen Gesellschaft an der J. W. Goethe-Universität Frankfurt am Main, 29:
5. Stuttgart: Steiner.
Johanson, L. 1992b. Periodische Kettensätze im Türkischen. Wiener Zeitschrift für Kunde
des Morgenlandes 80. 201-211.
Johason, L. 2004. Converging codes in Iranian, Semitic and Turkic. Csató, Éva Agnes &
Isaksson, Bo & Jahani, Carina (Yay.) Linguistic convergence and areal diffusion. Case
studies from Iranian, Semitic and Turkic. London & New York: RoutledgeCurzon. 3-31.
Johanson, L. 2007. Aspectotemporal connectivity in Turkic: Text construction, text
subdivision, discourse types and taxis. Rehbein, J. & Hohenstein, C. & Pietsch, L.
(Yay) Connectivity in grammar and discourse. Amsterdam: John Benjamins. 188-198
Kirchner, M. 1998. Kirghiz. Johanson, L. & Csató, É. Á. (Yay.) The Turkic Languages,
London [Routledge]. 344-356.
Monguš, D. A. & Kuurlar, K. B. 1991. Tïva dïl. Ortumak školanïη 6-7 klastarïnïη ö:redilge
nomu. Kyzyl.
X. Uluslararası Dünya Dili Türkçe Sempozyumu Bildiri Kitabı
163
Nugteren, H. 2010. On the origin of the narrative converb in Eastern and Western Yugur.
Johanson, L. & Robbeets, M. (Yay.). Transeurasian verbal morphology in a comparative
perspective: genealogy, contact, chance (Turcologica 78). Wiesbaden. 129-139.
Roos, M. 2000. The Western Yugur (Yellow Uygur) Language. Grammar, Texts, Vocabulary
[Dissertation, Leiden University, The Netherlands.]
Shibatani, M. 2007. Grammaticalization of converb constructions: The case of Japanese -te
conjunctive constructions. Rehbein J. & Hohenstein C. & Pietsch, L. (Yay.) Connectivity in
Grammar and Discourse. Amsterdam: John Benjamins. 21-49.
Shibatani, M. 2009. On the form of complex predicates: demystifying serial verbs. Berlin:
Mouton de Gruyter.
Stahlke, H. F. W. 1970. Serial verbs. Studies in African Linguistics 1. 60-69.
X. Uluslararası Dünya Dili Türkçe Sempozyumu Bildiri Kitabı
164
TÜRKİYE’DEKİ LİSE TARİH KİTAPLARINDA İNŞA EDİLEN TARİHÎ
KİMLİK ODAKLI SÖYLEM ÇÖZÜMLEMESİ
Doç. Dr. Özgür Kasım AYDEMİR
Pamukkale Üniversitesi / Türkiye
okaydemir@gmail.com
Öğr. Gör. İsmail KURT
Pamukkale Üniversitesi / Türkiye
ikurt@pau.edu.tr
I. Giriş:
Dilsel üretimlerin doğrudan amaçlanmamış olsa dahi bireysel ya da toplumsal özneyi
inşa etmek gibi bir işlevi bulunmaktadır. Dilbilimin bir alt dalı olan söylem çözümlemesinde,
özellikle Fransız düşünür Michell Foucault sonrasında tamamen hâkim olan bu ilkeye koşut
olarak eğitim alanındaki kitapların da dile dayalı olarak özneyi kurgulamaktan öte ürettiğini
belirtebiliriz. Günümüzde sürekli olarak yeniden üretim ve dönüşüm girdabına
sürüklenmekte olan öznenin tarihsel köken bilincinin gücü, onu küreselleşmenin
tektipleştirici tahribatından da koruyabilecek önemli bir donanım olacaktır. Zira
küreselleşmenin tüm şiddetiyle etkinliğini arttırmış olduğu günümüzde, kültürel ekosistemin
zenginliğinin korunması adına dillerin ve kültürlerin yaşatılması yolunda milli eğitime dayalı
ilkeler üzerine inşa edilmesi hayatî önem taşımaktadır. Tarihi geçmişe yönelik bir bilim dalı
olmaktan çıkararak geçmişe dayalı çok yönlü bir bilim dalı olarak konumlayan paradigma
değişikliğinin, başta 20. yüzyılın önemli tarih felsefecilerinden olan Robin George
Collingwood öncülüğünde tüm dünyada kabul görmesinin koşutunda, günümüzde, pek çok
bilim dalı gibi tarih de disiplinlerarası yaklaşımlarla zenginleştirilerek hayatın içerisine dahil
edilmiştir. Dolayısıyla kimlik konumlamalarında köken kavramı da tarihin, kültürün,
teolojinin, sosyolojinin ve dilbilimin olanaklarıyla inşa edilen özne ve karşı özne bağlamında
değerlendirilebilmektedir.
Tarih biliminin öğretimi ile küreselleşmeye yönelik yalnızlaştırılan bireylerin
toplumsalı tanıması, çağdaş disiplinlerarası yaklaşımın tatbiki ile de toplumsalın nostaljik bir
imgelemden çok yaşam içerisinde konumlanması mümkün olabilmektedir. Bu doğrultuda
tarihsel dayanaklarıyla köken bilincine sahip olan öznenin sadece bireysel değil toplumsal
özne edincine sahip olduğunu da belirtebiliriz.
Toplumsal öznenin oluşumu ve korunması noktasında değerler sistemi temel
belirleyici işlevdedir. Bu doğrultuda değerler sistemlerinin inşa, yaygınlaştırma ve mücadele
süreçleri olarak da okunabilecek tarih öğretiminde bilginin içeriğinin yanı sıra dili, söylemi
de önem arz etmektedir. Bu gerekçelerle toplumların şekillenmesinde, özellikle
günümüzdeki küreselleşmenin tektipleştirici ve köksüzleştirici saldırılarında ve karşısında
bulunan bilim, bilimsel öğretim ve özellikle tarih öğretiminin söylem özellikleri, belirtilen
gerekçelerle hassasiyet arz etmektedir. Bu gerekçelerden hareketle, günümüz Türk toplum
hayatına yönelik böylesi güçlü çıktıları olan bu alan, öğretim sistemimiz içerisindeki bir
kesiti ile çalışmamıza konu olmuştur. Örneklemin seçiminde bilgiye dayalı değişim ve
gelişim ve potansiyeli yüksek olan gençlik çağı ile örtüşmesi amaçlanmıştır. Zira kimliğe
dayalı kırılmaların yaşanabileceği gençlik döneminde, kazanımları sağlatabilmek yolunda
bilgi kadar söylem de etkin olabilmektedir.
X. Uluslararası Dünya Dili Türkçe Sempozyumu Bildiri Kitabı
165
II. Kapsam ve Yöntem:
Çalışmamızda, lise müfredatına dayalı olarak Türkiye Cumhuriyeti Milli Eğitim
Bakanlığı tarafından hazırlattırılmış olan, 9 ve 10. Sınıflarda ders kitabı olarak kullanılan
218 sayfalık Ortaöğrenim Tarih 9 Ders Kitabı ile 231 sayfalık Ortaöğrenim Tarih 10 adlı
ders kitabı veri tabanı olarak seçilmiştir. Belirlenen eserlerin çizime ve fotoğrafa dayalı
görsellikleri bir başka bilimsel incelemeye konu oluşturması ve bir bildirinin biçimsel
sınırlarını aşması dolayısıyla inceleme dışı tutulmuş, böylelikle çalışmamız salt yazılı
metinlerin incelenmesi ve değerlendirilmesi ile sınırlı olmuştur.
Çalışmada belirlenen ve sınırlandırılan dil verilileri kimlik kavramı ve inşasına
dayalı olarak söylem çözümlemesine tâbi tutulmuştur. “Söylem çalışmalarının İngilizce’de
‘söylem çözümlemesi’ başlığını taşıyan ilk çalışma olarak Noam Chomsky’nin de hocası
olan Zelling Harris’in Language dergisinde 1952 yılında yayımladığı makale ile başladığı
kabul edilmektedir (Kocaman 2).” Yapısalcı çözümleme anlayışına dayalı süreçte daha az
sayıda çalışma örneğinin sergilendiği bu alanda postyapısalcı teorisyenler arasında görülen,
dilbilime özel ilgi duyan ve iktidar odaklı çalışmalarıyla tanınan Foucault’la birlikle söylem
kavramı farklı ve özgün bir konuma sahip olmuştur ki bu dönemin sonrasında söylem
çözümlemesine yönelik çalışmaların sadece dilbilim alanında değil yönetim bilimleri,
sosyoloji, felsefe ve antropoloji başta olmak üzere pek çok alanda yaygınlaştığını
belirtebiliriz. Nitekim “Söylem yazılı metinlerin incelenmesi şeklinde çoğunlukla
postyapısalcı ve Foucaultcu söylem açıklamalarından etkilendiği ölçüde güç ilişkileri
üzerinde durur (Sözen 90).” Güç ilişkilerinin hâkim olduğu tarihe ve tarih öğretimine
yönelik dil verisi üzerine; bireyselin, toplumsalın ve tarihselin kesişiminde konumlanmış
söylem çözümlemesi gerçekleştirilmeye çalışılmış, çok yönlü söylem kavram alanının alt
birleşenleri içerisinde inşa edilen ve inşa edilmesine hizmet eden tarihî kimlik özellikleri ile
çalışmamız teorik olarak sınırlandırılmıştır. İncelenen eserlerin tamamının söylem
özelliklerinin bir bildirinin ya da makalenin biçimsel sınırlarını hayli aşacağından hareketle,
tarafımızca tamamı incelenen eserlerin sadece ana söylem birimlerine dayalı özellikleri ve
parça-bütün-tutarlık ilkesine yönelik sözce bağlarına yönelik verilere bildiride yer
verilmiştir.
III. Bulgular:
Sekiz kişilik komisyon tarafından yazılan Ortaöğretim Tarih 9 Ders Kitabı adlı
eserde, İstiklal Marşı ve Gençliğe Hitabe metinlerinin sonrasında (Mustafa Kemal Atatürk
portresinin ardından) bir sayfalık içindekiler ve iki sayfalık kitap tanıtımı bölümleri yer
almaktadır. İçindekiler bölümünde de yer aldığı üzere kitap beş bölümden oluşurken
sonlarında ölçme ve değerlendirme alt başlıklarını barındıran bu ana bölümler yabancı
kökenli “ünite” sözcüğü ile karşılanmıştır. Birinci ünitede altı, ikinci ünitede on, üçüncü
ünitede altı, dördüncü ünitede beş, beşinci ünitede dört alt bölüm bulunmaktadır. Otuz bir alt
bölümün biri tek sözcükten oluşurken (4.3 Emeviler) diğer otuzunun ana ve iç yapılarındaki
sözdizimsel özelliklerin tamamı aşağıda 1 numaralı tabloda belirtilmiştir:
X. Uluslararası Dünya Dili Türkçe Sempozyumu Bildiri Kitabı
166
Tablo Nu: 1
Sözdizimsel Yapı İşletim Sayısı İşletim Oranı
İsim Tamlaması 13 %27,084
Sıfat Tamlaması 11 %22,916
Bağlama Grubu 11 %22,916
Cümle 3 %6,25
Eksiltili Cümle 5 %10,417
Cümlecik/Fiilimsi Öbeği 5 %10,417
Toplam 48 %100
Altı farklı sözdizimsel yapının işletildiği alt bölüm adlandırmalarında, en sık
kullanılan yapı isim tamlamasıdır. Aidiyet ilişkisinin hâkim olduğu belirtili isim
tamlamasında aidiyet bağının kavram alanını sınırlandırması işlevi kullanılmıştır. Bu
doğrultuda hafıza kavram alanının insanlık ile (İnsanlığın hafızası), taksim
(bölümlemenin/ayırmanın) kavram alanın zaman ile (zamanın taksimi), ilk izler kavram
alanın insanlık ile (insanlığın ilk izleri), gelişim kavram alanın yazı ile (yazının gelişimi),
devlet kavram alanın Büyük Selçuklu, Türklük ve Abbasi ile (Büyük Selçuklu Devleti, Türk
Devletleri, Abbasi Devleti), medeniyet kavram alanının da bilim ile (bilim medeniyeti)
sınırlandırılarak aidiyet kökenli bir anlamsal birleşenle başlık oluşturduğu belirlenmiştir.
Sıfatlar bir adın anlam potansiyelinin işletilen ve dolayısıyla vurgulanan yönü olarak
değerlendirilebilecek ad soylu tür karşılığıdır. Bu doğrultuda, incelenen başlıklar içerisinde
sıfat alarak anlamca belirli yönleri öne çıkartılan adlarla karşılanan kavram alanları ile
vurgulanan vasıfları (ilk) incelendiğinde; (ilk) iz, (yerleşik)insan, (ilk ve orta) çağ, (ilk)
Türk izleri, (Türklerde coğrafya ile oluşan) yaşam tarzı, (ilk) Türk Devletleri ve (kutlu)
yolculuk kavramlarının başlık önceliği ile vurgulanışını tespit edebilmekteyiz. Belirtilen
işlevsel yapısı ile sıfat tamlamasına dayalı anlamsal vurgu işletiminin soyutluklar üzerine
kurgulandığı açıklıkla görülebilmektedir.
Her üniteye görsel(resim ve fotoğraf) bir sayfanın üzerine Türk kültür tarihi
bünyesinde değerlendirilebilecek abide bir şahsiyetin alıntısıyla başlanması inşa edilen tarih
bilincinin temel özellikleri ile birlikte münşilerini de belirgin bir üslupla ortaya koymaktadır.
Bu yönüyle başta Thomas Rigel olmak üzere iletişim felsefesi teorisyenlerinin iletinin
öncülüne önem atfettikleri işletimin de etkinlikle uygulanmış olduğunu belirtebiliriz. Bu
doğrultuda ana hatlarıyla incelenmeye çalışılan Orta Öğrenim Tarih 9 Ders Kitabı’nda
sırasıyla İbn-i Haldun, Ziya Gökalp, Bilge Kağan, Cemil Meriç ve İmameddin İsfahanî’den
derinlikli birer cümle alıntılandığı tespit edilmiştir. Alıntılanan yazıların içeriği itibariyle
somutluklardan çok onlara özgün değerlerini kazandıran soyut anlam evrenine dayalı tarih
öğretimi kurgusunda bilge ve mütefekkir şahsiyetlerin ana figür olarak işletiminin tutarlılık
arz ettiğini belirtebiliriz. İletişimsel etkililik yönüyle çalışmamızda o yönü incelenmemiş
olmakla birlikte ders kitabının görsellikten etkin bir şekilde yararlandığını belirtebiliriz. Bu
X. Uluslararası Dünya Dili Türkçe Sempozyumu Bildiri Kitabı
167
doğrultuda 218 sayfalık kitapta, salt yazının bulunduğu sayfa sayısı sadece 32’dir (32
sayfanın sekizini kaynakça bölümü oluşturmaktadır.).
Ünitelerde muhatap odaklı başlıklar kullanılırken (neler öğreneceğiz, hazırlanalım
vb) öğrenmenin yaşama eşlik eden bir süreç olduğu da vurgulanmaktadır. Öğreti içeriğinin
diziliminde kronolojik dizilim ya da vakıa vurgulanmakla birlikte coğrafya da temel
belirleyici değildir. Etkileşim ve sebep sonuç ilişkisine dayalı dizilim ile zamana da mekâna
da hükmeden anlam vurgulanmış olmaktadır. Böylelikle hayata yüklenen anlamların değer
kattığı ve değer katışındaki özgünlüğü oranında tarihî kılındığı vurgulanmıştır. Bu vurgu
sırasında incelenen eserde 341 kez kullanılan kuvvetlendirme eki (+DIr) ile öğretimi
amaçlanan bilginin mutlakıyeti de tescil edilmiştir ki söylem etkinliği açısından bilginin
kesinliğine dayalı güven pekiştireçleri son derece etkilidir. Ancak belirlenmiş olan kesin
bilgi ile daha etkin kurgulanmak istenen iktidar alanında öğrenciler kitap içerisinde her
ünitede mutlaka “tartışalım, araştıralım” bölümlerini de tatbik etmektedir ki bu da
anlamlandırma sürecinin sorgulanmaz dogmatizmden kaçınıldığını ifade etmektedir.
Kitabın 206-209. sayfalarında sunulmuş olan sözlük bölümünde Türk Dil
Kurumu’nun sözlükleri dışında, tartışmaya açık bir anlamlandırma içerisinde 111 madde
başına anlam verilirken sözcüklerin kökenleri de belirtilmemiştir. Müteakiben yer alan
kaynakça adlı bölümün ardından kitap, sırasıyla, Türkiye ve Türk Dünyası siyasî haritaları
ile coğrafî görsellik vurgusuyla sonlandırılmıştır.
Ana dil birlikleri doğrultusunda incelememizin veri tabanını oluşturan ikinci ders
kitabımız Ortaöğretim Tarih 10 Ders Kitabı adını taşımaktadır. İlkinin aksine yazar sayısının
ve yazar adlarının belirtilmediği bu kitap, ders kitaplarının biçimsel bütünlüğüne ve
devamlılığına gölge düşüren bir başlangıç bildirimi arz etmektedir. İstiklal Marşı ve
Gençliğe Hitabe metinlerinin sonrasında (Mustafa Kemal Atatürk portresinin ardından) dört
sayfalık içindekiler ve bir sayfalık kitap tanıtımı bölümleri yer almaktadır. İçindekiler
bölümünde yer aldığı üzere incelenmiş olan bu ders kitabı da beş bölümden oluşurken
ünitelerin başında kavramları karşılayan kelime ve kelime grupları(tamlamalar) ve
sonlarında da proje tabanlı ölçme ve değerlendirme alt bölümleri bulunmaktadır. Bu kitapta
da Türkçe bölüm sözcüğü yerine yabancı kökenli “ünite” sözcüğü kullanılmıştır. Birinci
ünitede dört, ikinci ünitede sekiz, üçüncü ünitede iki, dördüncü ünitede yedi, beşinci ünitede
altı alt bölüm bulunmaktadır. Yirmi yedi alt bölümün tamamı kelime gruplarından
oluşmaktadır ki bu ifadelerin sözdizimsel özellikleri aşağıda 2 numaralı tabloda
belirtilmiştir:
Tablo Nu: 2
Sözdizimsel Yapı İşletim Sayısı İşletim Oranı
İsim Tamlaması 35 %39,326
Sıfat Tamlaması 39 %43,820
Bağlama Grubu 14 %15,730
Cümlecik/Fiilimsi Öbeği 1 %1,124
Toplam 89 %100
X. Uluslararası Dünya Dili Türkçe Sempozyumu Bildiri Kitabı
168
Dört farklı sözdizimsel yapının (9 . Sınıflara yönelik kitapta %16,667 oranında
kullanılan cümle ve eksiltili cümle yapıları bu kitapta kullanılmamıştır.) toplam işletim sayısı
9. sınıflarda yönelik tarih kitabının başlıklarında kullanılan sözdizimsel yapı sayısının
yaklaşık iki katı sayıya sahiptir. Dolayısıyla daha çok sözcük ve sözcük öbeğini barındıran
bu başlıklarda ayrıntının/derinleşmenin hayli artmış olduğu belirtilebilir. %53,93 daha
fazladır.
En sık işletilen alt bölüm adlandırması sıfat tamlaması yapısındadır. Bu doğrultuda,
incelenen başlıklar içerisinde sıfat alarak anlamca belirli yönleri öne çıkartılan adlarla
karşılanan kavram alanları ile vurgulanan vasıfları zaman kesiti (15. yüzyıl, 17. yüzyıl, 18.
yüzyıl gibi) ya da ilgili zaman aralığındaki coğrafî bağımlılıktaki olgu ve karşı olgu
(Osmanlı Devleti’nde(ki) (Ekonomik) Gelişmeler, (Avrupa’daki) Gelişmeler, (Askerî)
Teşkilat) olarak vurgulanmaktadır. Bu bağlamda alt başlıkların asıl vurgusunun zamana,
coğrafyaya ve toplumsal yapıya dair olduğunu belirtebiliriz. Kronolojik dizilim içerisinde
coğrafya ile imlenen kavram alanlarının varlığı ise başlıklarda tutarlılık göstermemektedir.
Örneğin Osmanlı Devleti’nin temelini oluşturduğu Ortaöğretim Tarih 10 Ders Kitabı’nda
“17. Yüzyılda Asya, Avrupa ve Osmanlı Devletinin Genel Durumu” başlığı yer alırken 18.
yüzyılda sadece Avrupa, başlıkta kendisine yer bulmuş(18. Yüzyılda Avrupa ve Osmanlı
Devleti), Asya medeniyeti ise 19. yüzyılda tekrar başlıkta ifade edilmiştir (19. Yüzyıl
Başlarında Asya ve Avrupa). Bu durumda aslolanın Osmanlı Devleti üzerindeki etkinliği
olduğu ifade edilebilse dahi bu durum kavramsal gelişimdeki kopukluğu (Osmanlı Devleti
odaklı Asya tarihi 17. yüzyıldan 19. Yüzyıla geçmektedir.) ortadan kaldıramayacaktır. Tüm
başlıklarda Osmanlı, devlet olarak tanımlanırken Bizans, imparatorluk olarak tanımlanmıştır.
Ancak metin içerisinde başlıklarla çelişkili olarak Osmanlı İmparatorluğu ifadesinin de
kullanılması bilginin tutarlılığı ve güvenilirliği açısından olumsuzluk arz eden bir özellik
olarak tespit edilmiştir.
Aidiyet ilişkisinin hâkim olduğu belirtili isim tamlamasında aidiyet bağının kavram
alanını sınırlandırması işlevinde merkez devlet, zaman ya da medeniyet odaklı coğrafyadır.
Osmanlı Devleti, Kanuni Dönemi, Ordu Teşkilatı, Rusya’nın Politikası, Düşünce Hayatı gibi
başlıklarda sınırlandırılarak vurgulanan tarihselliğin hayatın her alanına yayıldığı da tarihî
kişiliğin çok yönlülüğü bağlamında işletilmiştir.
Her üniteye görsel(fotoğraf, minyatür ve gravür) bir sayfa ile başlanırken 9. Sınıflara
yönelik kitapta kullanıldığı üzere hiçbir özlü söze yer verilmemiştir. Kullanılan özlü sözlerin
içeriği kadar söz sahiplerinin de tarihi kimlik üzerindeki etkinliklerine bu kitapta yer
verilmemiş olmasının yanı sıra kitaplar arasında bir bütüncül üslubun da bulunmadığını
belirtebiliriz. İletişimsel etkinliği destekleyici görsellere yer verilmekle birlikte görsel
unsurların kullanılmadığı sayfa sayısı 76 olarak tespit edilmiştir. Bu doğrultuda salt yazılı
verilerin kullanım oranı 9. sınıf tarih kitabında %14,678 iken, 10. sınıf tarih kitabında bu
oran iki kattan fazla artmış ve %32,9 olarak tespit edilmiştir.
Ünitelerde muhatap odaklı başlıklar kullanılırken (neler biliyorsunuz, sizce nedir,
size göre nedir, neler söyleyebilirsiniz vb) 9. sınıflara yönelik tarih kitabındaki kapsayışı ve
empatik birinci çokluk şahıs kapsayıcılığının ve birlikteliğinin yerini biz-siz ayrımı almıştır
ki bu durum özellikle Van Dijk’in ideolojik söylem kurgusu özellikleri arasında yer
X. Uluslararası Dünya Dili Türkçe Sempozyumu Bildiri Kitabı
169
almaktadır1 öğrenmenin yaşama eşlik eden bir süreç olduğu da vurgulanmaktadır. Öğreti
içeriğinin diziliminde kronolojik vaka ve coğrafya vurgulanmakla birlikte temel unsur olarak
kronolojik zaman alınmıştır. Bir anlamda mücadelelere sahne olan asıl hâkimiyet alanının
zaman oluşu vurgulanmıştır ki kavramsal tarihin konumlanışı bu yönüyle de 9. ve 10.
Sınıflara yönelik tarih kitaplarında farklılık göstermektedir. Ortaöğrenim Tarih 9 Ders
Kitabına göre kuvvetlendirme ekinin kullanımıyla sağlanan kesinlik vurgusunun daha az
kullanıldığı (169) 10. sınıflara yönelik tarih kitabında iktidar mücadeleleri tutarsız
kavramlarla tanımlanmıştır. Osmanlı Devleti’nin konu edinildiği kitapta kazanılan topraklar,
Türk düşünce tarihinin Oğuz Kağan’ın dilinden “takı taluy takı müren, kün tuğ bolgıl kök
kurukan” anlayışının tezahürü olarak fetih ve fütuhat kelimelerinin kullanımı tutarlılık arz
ederken savaş sırasındaki karşı cepheyi, tanımlayan sözcüklerin kullanım tutarsızlığı inşa
edilen kimliğin manipülasyonuna hizmet etmektedir. İncelenmiş olan ders kitabında, bu
doğrultudaki en çarpıcı karşıtlıklar; Türk boyları arasındaki mücadelenin “savaş”,
Moğollarınkinin “istila ve yağma”, Haçlılarınkinin ise “sefer” adlandırmaları ile
kavramsallaştırılmasında görülebilmektedir.
Ortaöğrenim Tarih 10 Ders Kitabı’nın Kitabın 218-223. sayfalarında sunulmuş olan
sözlük bölümünde yine Türk Dil Kurumu’nun sözlükleri dışında, yöntem birliğini de
barındırmayan, tartışmaya açık anlamlandırmaları ve terim tutarsızlıklarını barındıran 340
madde başına anlam verilirken sözcüklerin kökenleri de anlamlandırma evreninin kaynağını
ifade eden değerine karşın belirtilmemiştir. Müteakiben yer alan kaynakça adlı bölümün
ardından kitap, sırasıyla, Türkiye ve Türk Dünyası siyasî haritaları ile coğrafî görsellik
vurgusuyla sonlandırılırken bu sıra 9. sınıflara yönelik tarih kitabıyla uyum ve bütünlük arz
etmektedir.
IV. Sonuç:
Kitapların ana birimleri, başlıkları ve temel kavram alanları bağlamındaki söylem
özelliklerine dayalı incelememizde düşünce dünyasının değişimi, dönüşümü ve inşası
bağlamındaki genç kitle içerisinde 9. ve 10. sınıflar (reşit sayılan dönemin öncesinde,
yaklaşık 16-17 yaş aralığındaki gençler) özelinde tarih ders kitapları ayrı ayrı ve
karşılaştırmalı olarak incelenmeye çalışılmıştır. Bu inceleme sonucunda farklı sınıflara
yönelik tarih kitapları arasından öğretim tekniklerinin yanı sıra tarih felsefesi bağlamında da
bütünlük görülmediği tespit edilmiştir. Bu doğrultuda öğrencilerin içeriği öğrenmelerinin
ötesinde edindikleri bilgiye dayalı olarak inşa edecekleri tarihî kimliğin de tutarsız ve
çelişkili bir görünüm arz etmesi olasıdır. Başta sözdizimsel yapı olmak üzere dil
kullanımındaki tutarsızlıkların özellikle 10. sınıflara yönelik tarih kitabında değerlerin
çelişkisi yönüyle de işletildiği tespit edilmiştir. Köklü Türk Tarihinin ve Dilinin bilinçli,
uyumlu ve bütüncül kullanımı muhatabı olan Türk gençlerinin de tarihî kimlerinin inşasına
katkı sağlayabilecek aksi takdirde tarihî ve milli kimliğin tahribatı ile iktidarını kuracak olan
küreselleşmenin popüler kültür kimliğine yer açılmasına hizmet edilmiş olunacaktır. Başta
tarih olmak üzere her türlü ders kitabının ortak Türkçe Öğretimi ile Türk Dili ve Edebiyatı
alan uzmanlarından oluşan bir ekip tarafından kontrolü, tarih özelinde gelecek neslin kimlik
inşasındaki tahribatı azaltabilecek ve Türk Milli Eğitimi’nin amaçlarına hizmet etmesini
sağlayabilecektir
1 Ayrıntılı bilgi için bakınız: Aydemir Ö.K. 2011. Bir Siyasetnamede Dil ile İktidar İlişkisi: Gencine-i Adalet’te
Özne Üzerine İktidar Felsefesi Bakımından Söylem Çözümlemesi, Zeitschrift für die Welt der Türken / Journal of
World of Turks, Volume: 3/2, Almanya, s. 147-161.
X. Uluslararası Dünya Dili Türkçe Sempozyumu Bildiri Kitabı
170
V. Kaynaklar:
Aydemir Ö.K. 2013. Kutadgu Bilig’in Dilinde Bilgi Kavramı ve İşlevi, Turkish Studies
International Periodical For The Languages, Literature and History of Turkish or Turkic,
Prof. Dr. Ȃmil Çelebioğlu Armağanı, ISSN: 1308-2140, Volume:8/1, Winter, Türkiye,
s.803-810.
Aydemir Ö.K. 2011. Bir Siyasetnamede Dil ile İktidar İlişkisi: Gencine-i Adalet’te Özne
Üzerine İktidar Felsefesi Bakımından Söylem Çözümlemesi, Zeitschrift für die Welt der
Türken / Journal of World of Turks, Volume: 3/2, Almanya, s. 147-161.
Aydemir Ö.K. 2011. Günümüz Kültür ve İktidar İlişkisini Dil Bilimi ile Felsefe Ekseninde
Okumak, Düşünce Dünyasında Türkiz Dergisi, Ankara, S.10, s. 57-65.
Büyükkantarcıoğlu N. 2006. Toplumsal Gerçeklik ve Dil, İstanbul: Multilingual Yayınları.
Kocaman A. 1996. Söylem Üzerine, Ankara: METU Press.
Komisyon. 2017a. Ortaöğrenim Tarih 9 Ders Kitabı, Ankara: Milli Eğitim Bakanlığı
Yayınları.
Komisyon. 2017b. Ortaöğrenim Tarih 10 Ders Kitabı, Ankara: Milli Eğitim Bakanlığı
Yayınları.
Sözen E. 1999 Söylem, Belirsizlik, Mübadele, Bilgi/Güç ve Refleksivite, İstanbul: Paradigma
Yayınları.
X. Uluslararası Dünya Dili Türkçe Sempozyumu Bildiri Kitabı
171
ESKİ TÜRK YAZITLARINDA ERKEN ÜNSÜZ DEĞİŞMELERİ
Prof. Dr. Erhan AYDIN
İnönü Üniversitesi / Türkiye
ayerhan@gmail.com
Giriş
İlk bulunduğu ve harflerin ilk çözüldüğü günden bu yana, eski Türk yazıtları
üzerinde çok sayıda çalışma yapılmıştır. Gün geçtikte yeni yazıtlar bulunmakta, bulunan bu
yazıtlarla birlikte, ilgili çalışmalar da aynı oranda artmaktadır. Türk runik harfli yazıtların
tümü göz önüne alındığında, yazıtların büyük bir bölümünün hangi boylarca yazıldığı
konusu karışıktır. Bu nedenle de, günümüz Türk yazı dillerinin, ses bilgisi, şekil bilgisi,
anlam bilgisi ve söz varlığı bakımından, en eski biçimlerini bilmek güçtür.
Yazıtların bir bölümünde bulunan damgalar, o yazıtın hangi boyca yazıldığını
göstermeye yardımcı olmakla birlikte, damganın hangi Türk boyuna ait olduğunu tespit
edebilmek de önemlidir. Örneğin, Tes, Tariat, Şine Usu ve Xi’an (Karı Çor) yazıtlarında yer
alan damgaların aynı olması, bu yazıtların Uygurlar tarafından yazıldığını gösteren bir
kanıttır. Yazıtların, hangi boya ait olduğunun belirlenmesinde herhangi bir iz olmadığı
durumda ise, söz varlığı ve sözcüklerdeki ses bilgisi, şekil bilgisi ve anlam bilgisi
farklılıkları yol gösterici olarak kullanılabilir.
Bu bildiride, Türk runik harfli eski Türk yazıtlarının tümünün incelenmesi
sonucunda, erken sayılabilecek ünsüz değişmeleri üzerinde durulmuştur. Çalışmada, “Ünsüz
Değişmeleri” ana başlığı altında, yazıtlarda tespit edilen örnekler, alt başlıklara ayrılarak
incelenmiştir. Özellikle, Yenisey bölgesi yazıtlarından Hemçik-Çırgakı (E 41) ve Malinovka
(E 56) yazıtlarında görülen söz başında k->g- ötümlüleşmesinin erken örnekleri, bu yazıtların
sahibi boyların ses bilgisi özellikleri hakkında bilgi edinmeye yardım edebilecektir.
Çalışmanın bir başka amacı ise, elde edilen bulgular ile, Türk dilinin ses tarihinin doğru
tespiti ve doğru anlaşılmasına katkı sağlamaktır.
1. Erken Ünsüz Değişmeleri
1.1. -d->-z-
1.1.1. bediz~beziz ‘süs, bezeme; yazıt’.
bediz: KT (Mo 1) G 11, 12, K 13, K-D; BK (Mo 3) K 14, G-B; KÇ (Mo 10) 24; İh-Hanuy-
Nuur (Mo 21) 1; Uybat VII (E 83) 1, 2; Tepsey I (E 111); Turan I (E 118), 2; Mendur-
Sokkon I-1 (A 6) 1; Kalbak-Taş I (A 23).
beziz: Hangiday (Mo 23) 2.
Hangiday yazıtını ilk yayımlayanlardan S. G. Klyaştornıy’ın verdiği çizimde ve
okumada beziz sözcüğü bulunmaz (2007: 151). Bu da bize harf teşhisini iyi yapamadığını
gösterir. Yazıtın Ts. Battulga ve İ. Kormuşin tarafından yapılan yayımında ise ezizi okunup
‘o jal’’ biçiminde bir ünlem olarak anlamlandırılır (2009: 10-11). Hangiday yazıtında geçen
beziz biçimi için Barutcu Özönder, açıkça z harfi ile yazıldığını belirtir ve -d-, -d > -z-, -z ses
değişmesinin en erken örneklerinden biri olarak nitelendirir (2000: 125).
X. Uluslararası Dünya Dili Türkçe Sempozyumu Bildiri Kitabı
172
Sözcüğün ‘süs, bezeme’ anlamının dışında, yazıtın yani üzerinde metin bulunan taşın
tamamını da karşıladığı öne sürülebilir. Bediz sözcüğünün, bedizçi ‘süsleme ustası’ (KT G
11, 12; BK K 14, 14; KT K-D); bedize- ‘yazıtı süslemek, süsleme yapmak’ (Kalbak-Taş XX
(A 43); Kalbak-Taş XXI (A 44)); bedizet- ‘yazıtı süsletmek, süsleme yaptırmak’ (KT G 11,
BK G-B; KÇ 24; Höl Asgat AI/2; Kurgak I (A 78)); bedizlig ‘süslü, süsleme yapılmış’
(Tepsey I (E 111); Turan I (E 118), 2) türevleri de bulunmaktadır. Clauson, sözcüğün
sızıcılaşma eğilimine işaret ederek ḏ işareti ile beḏiz biçiminde okur ve ‘ornamentation’
anlamını vererek sözcüğü Mo. beder ‘marks, stains’ sözcüğünden ödünçleme olduğunu
belirtir (ED 310a). Bediz sözcüğünün ifade ettiği anlam hakkında, S. G. Klyaştornıy’ın
müstakil makalesinin Türkçesi için bk. (Klyaştornıy 2002). Hangiday yazıtındaki z’li biçim,
eğer yazıtın yazıcısı bir yazım hatası yapmadıysa, iç sesteki z’nin sızıcılaşmaya başladığını
gösterir. Bu veri sayesinde Clauson’ın (ḏ) (ED 310a) ve Berta’nın (δ) (2004: 133)
biçimindeki transkripsiyonu, ses bilgisi açısından da doğruluk kazanmış olmaktadır.
(Battulga-Kormuşin 2009: 11)
1.2. k->g-
1.2.1. kadaş~gadaş ‘akraba’.
kadaş: Yenisey yazıtlarının büyük bir bölümünde bulunan bu sözcük, diğer bölgelerdeki
yazıtlarda tanıklanmamıştır.
gadaş: Malinovka (E 56) 1.
‘akraba’ anlamındaki kadaş sözcüğü Malinovka (E 56) yazıtının 1. satırında gadaş
olarak tanıklanmıştır. Sözcüğün geçtiği satır şöyledir: <...> gadaş esizim b[ökmedim] “<...>
Akrabalarım(a), ne yazık (ki), doymadım.” (Aydın 2015: 128). Kadaş sözcüğü yazıtlar
döneminde Yenisey bölgesindeki boylarca sık kullanılmış, diğer bölgedeki yazıtlarda
tanıklanmamıştır. Sözcük, Hemçik-Çırgakı (E 41) yazıtının 3. satırında kagadaş
biçimindedir. Sonraki dönem metinlerinde de kullanılan sözcük için Clauson, ka:daş, yani
ilk hecedeki ünlünün uzun, kökünün ise ka: olduğunu belirtir. Sözcüğün sonraki dönemlerde
kayaş biçimini aldığı anlaşılmaktadır (ED 607a). Doerfer, kayāş maddesinde Bernştam’ın kat
‘Seite’+äş ‘Genosse’ biçiminden aldığını belirtir ancak -*kat+daş olarak düşünülse daha
muhtemel olurdu- biçiminde bir açıklama ile yetinir (TMEN III, No. 1592). Y-S. Li, bu
akrabalık adının Clauson’ın, Çin. chia, Orta Çin. ka [jia 家] (ED 578a) sözcüğünden
ödünçleme olduğu görüşünü savunur ve ka+daş adının ilk olarak Uygur metinlerinde
X. Uluslararası Dünya Dili Türkçe Sempozyumu Bildiri Kitabı
173
tanıklandığını belirtir (1999: 46). Yenisey yazıtlarında çok sayıda örneği bulunan sözcüğün
gözden kaçtığı anlaşılmaktadır. Söz başında k->g- ötümlüleşmesi, bu dönem için olağan bir
ses değişmesi olmasa da Malinovka yazıtının yazıcısının diyalektinde bu ötümlüleşmenin
başlamış olabileceği, ihtiyatla, öne sürülebilir.
(Vasilyev 1983: 70)
1.2.2. gaşga ‘alnı akıtmalı (at).’
gaşga: Hemçik-Çırgakı (E 41) 11.
Eski Türk yazıtlarında bir kez Hemçik-Çırgakı (E 41) yazıtında tanıklanan sözcük,
burada art ünlülü g ile yazılmıştır. Sözcüğün geçtiği satır şöyledir: gaşga tañım “(Ey benim)
alınları akıtmalı taylarım!” (Aydın 2015: 104-105). İki sözcükten oluşan satırdaki ilk sözcük
gaşga, Orkun, Malov ve Batmanov-Kunaa tarafından agışga, Tekin’ce gaşga okunmuştur.
Eski Türk yazıtlarında tanıklanmayan kaşga sözcüğünün bu örnekte art ünlülü g ile
yazılması ilginçtir. Bu yazıtta söz başında g ile yazılmış dört örnek daha vardır: gün, gemçig,
gerçin, gėyik. Tekin’e göre bu örnekler, yazıcının diyalektinde, hem ön hem de art k sesinin
ötümlüleşmeye başladığını gösteriyor olmalıdır (1999: 13). Sözcüğün, Kâşgarlı’dan itibaren
sonraki dönemlerde kullanımı için bk. (ED 671b-672a). Ayrıca krş. (Aydın 2015: 107);
(Aydın 2016b: 26-27).
1.2.3. gemçig ‘Yenisey Irmağı’nın kollarından biri, Kemçik Irmağı’.
gemçig: Hemçik-Çırgakı (E 41) 6.
Sözcük, bir kez, söz başında g ile tanıklanmıştır. K’li biçimi tanıklanmadığı için
karşılaştırma imkânı bulunmamaktadır. Ancak ırmak adının Tuv. Hemçik biçiminde
söylenişi ve kem adının Yenisey Irmağı’nın eski adı olması, bu adın kem adından küçültme
eki +çIk ile kurulduğuna işaret olarak değerlendirilebilir. Oldukça sorunlu olan ve türlü
biçimlerde okunan Hemçik–Çırgakı (E 41) yazıtının 6. satırında geçen bu yer adı, yazıt
üzerinde çalışanlarca şöyle okunmuş ve anlamlandırılmıştır: Orkun, eğmiç eğit ‘karımdan,
hizmetçilerimden’ (1940: 80-81); Malov, ägmäç ägät ‘supruga, slujanki (sо vsеmi vami)’
(1952: 75); Batmanov, egmäç egät ‘supruga, slujanki’ (1959: 166); Vasilyev, gmçgt2 (1983:
29); Tuna, egeçimge (1994: 211); Barutçu Özönder, gämçigtä ‘Xemçik’ten’ (1998: 175 ve
178); Tekin, ägäm eçig ät ‘üvey annelerim, atalarım ve cariyelerim!’ (1999: 6); Kormuşin,
gimçigtä ‘Xemçik’ (2008: 56–57). Tekin, yazıtı yayımladığı makalesinin notlarında, ägäm
eçi ägät olarak okuduğu yerdeki ägä sözcüğünün Mo. alıntı bir sözcük (krş. Mo. eke ‘anne)’
olduğunu belirtir (1999: 11). Tespitlerimize göre gämçig biçiminde ilk okuyan Barutcu
X. Uluslararası Dünya Dili Türkçe Sempozyumu Bildiri Kitabı
174
Özönder’dir. Barutcu Özönder’in, satırı, diğer araştırmacılardan farklı okuduğu
görülmektedir: är ärdämim adakı ägmä ana gämçigtä yär altım “Erlik erdemim! Ağzı kemer
Ana Xemçik’ten yer aldım” (1998: 178). Barutcu Özönder’in bu okuyuşundaki temel
gerekçesi, Hemçik-Çırgakı yazıtının söz başında g sesini bulundurmasıyla ünlü olmasına
bağlanabilir. Ayrıca krş. (Tekin 1999: 9 ve 13); (Aydın 2015: 106); (Aydın 2016a: 76).
(http://bitig.org/show_big.php?fn=copies/566.gif)
1.2.4. gerçin ‘semiz (hayvan)’.
gerçin: Hemçik-Çırgakı (E 41) 5.
Sözcüğün geçtiği 5. satır şöyledir: say t1eg sarig altunum ık gerçin eg[ri tew]em agı
yüder tañım “Çakıl taşı kadar çok sarı altınlarım, semiz ve koyu doru (renkli) tek hörgüçlü
develerim, ipekli kumaşlar taşıyan taylarım” (Aydın 2015: 104). Tekin, gerçin sözcüğünün
önünde bulunan ık için Kırg. ık ‘semiz, yağlı, güçlü’ tanığını; gerçin içinse, sözcüğün kökü
olan ker’in günümüz Türk yazı dillerinde yaşadığını belirterek Kırg. ve Kzk. ker ‘doru, koyu
doru’, Alt. ker ‘doru’ örneklerini verir. Sonuç olarak gerçin ‘doru, koyu doru’ biçiminde
anlamlandırılır (1999: 10). Ik ve gerçin sözcükleri egri tewe sıfat tamlamasının önünde
olduğuna göre, tek hörgüçlü deveyi nitelendirebilmek için kullanılmış ikileme tipinde
sözcüklerdir. Günümüz Türk yazı dillerinde söz başında k sesi ile görüldüğüne göre, bu
sözcüğün aslı, eski Türkçe döneminde de k ile yazılıyordu. Bu bakımdan söz başında k->götümlüleşmesini
açıkça gördüğümüz Hemçik-Çırgakı yazıtında bir diğer k->g- değişimi
örneği olarak değerlendirilebilir.
X. Uluslararası Dünya Dili Türkçe Sempozyumu Bildiri Kitabı
175
(http://bitig.org/show_big.php?fn=copies/566.gif)
1.2.5. kėyik~gėyik “yaban hayvanı”.
kėyik: T (Mo 5) 8; Altın-Köl I (E 28) 7; Kızıl-Çıraa II (E 44) 2.
gėyik: Hemçik-Çırgakı (E 41) 7.
Sözcük, kėyik biçiminde bir kez Tonyukuk yazıtında, iki kez de Yenisey yazıtlarında
olmak üzere toplam üç kez; gėyik biçiminde ise yalnızca Hemçik–Çırgakı (E 41) yazıtının 7.
satırında tanıklanmıştır. Sözcüğün ‘yaban hayvanı’ mı yoksa ‘geyik’ anlamında mı olduğu
tartışılmıştır. Clauson, söz başındaki g- kuşkusunun ardından, asıl anlamının ‘wild fourlegged
game animal’ olduğunu ancak sıfat türünde kullanıldığında ‘wild, untamed’ gibi
anlamlarda olduğunu belirtir (ED 755a-b). Eren, ‘erkeklerin başında uzun ve çatallı
boynuzları olan memeli hayvan (Cervus elaphus)’ anlamıyla verir. Eren’e göre, “eski
Türkçeden başlayarak kullanılır. Orta Türkçede keyik ‘yaban hayvanı; aslında yabanî olan
her şey, eti yenen hayvanlardan ceylan, sığın, dağ keçisi gibi hayvanlar’ olarak geçer. Eski
Kıpçakçada da keyik ‘yabanî hayvan’ olarak kullanılır” (TDES 155). Sözcük, Türkçenin ilk
yazılı metinleri olan yazıtlarda, kuşkulu olmakla birlikte, ‘yaban hayvanı’ anlamında
olmalıdır. Ayrıntı için bk. (Aydın 2016b: 128-130). Ayrıca krş. (Hauenschild 2006: 97-98);
(Erdal 2004: 199, not 346 ve 400).
X. Uluslararası Dünya Dili Türkçe Sempozyumu Bildiri Kitabı
176
(http://bitig.org/show_big.php?fn=copies/566.gif)
1.2.6. kut~gut ‘talih, baht; kişi adı’.
kut: Sözcük, eski Türk yazıtlarında çok sayıda tanıklanmıştır.
gut: Malinovka (E 56) 2.
Adın geçtiği satır şöyledir: er atım gut (kut?) <...> er erdemim aşa? <...>m
“Erkeklik adım Gut (Kut?). <...> Erkeklik kahramanlığımı aşarak?<...>” (Aydın 2015: 128).
İ. L. Kızlasov, gut äş (~gutaş) biçiminde okur (1977: 75). Vasilyev, sözcüğü γut1 biçiminde
teşhis etmiştir (1983: 15, 70). Söz başında k->-g ötümlüleşmesi örneklerinden sayılabilecek
sözcük, bu yazıtta kişi adıdır.
(Vasilyev 1983: 70)
1.3. -t->-ç-
1.3.1. bitig~biçig ‘yazıt’.
bitig: KT (Mo 1) G 13, K 13, K-D, G-D; BK (Mo 3) G-B, O (Mo 8) 13; KÇ (Mo 10) 28, 30;
Tes (Mo 11) G 3; Ta (Mo 12) B 2; ŞU (Mo 14) D 8, 9, G Ek 2; Arhanan (Mo 22) 2; Uybat
III (E 32) 3; Uybat V (E 34); İyme I (E 73) 6; Tepsey XI (E 126); Ust-Kulog (E 135) 3;
Kara-Yüs II (E 138) 1; Yabogan (A 84) 4; Tuekta IV (A 88) 1.
biçig: Tuba III (E 37), 3; Kök Haya 1.
Sözcüğün tabanı olan biti- fiili de çok sayıda tanıklanmıştır. ‘yazmak, hâkketmek’
anlamlarında olan bu fiilin kökeninin eski Çince pjįĕt ‘yazı fırçası’ + eski Tü. +i- = bitibiçiminde
yapıldığı kabul görse de İran Dili, Süryanice gibi çok farklı dillerden alındığını
öne sürenler de olmuştur. Tü. yaz- fiilinin kökeni ve diğer milletlerde yaz- fiilinin temelleri
ile ilgili, fiilin Çince olarak gösterilmesini eleştirenler ve Türkçe biti- ile Mo. biçi- fiillerinin
karşılaştırılması gerektiği ve Türklerin yazı yazmaya taşları oyarak veya biçerek
başladıklarını savunanlar da olmuştur (Şirin 2004: 570 not 40). biti- fiilinin Türk runik harfli
metinlerde geçen yazımları ve sözcüğün Türkçe olabileceği konusu için bk. (Aydın 2008:
100-101). Bitig sözcüğü Tuba III (E 37) yazıtının 3. satırı ile, ihtiyatlı olarak Kök Haya
yazıtının 1. satırında biçig olarak tanıklanmıştır. Tuba III yazıtındaki biçimi, Radloff, Orkun,
Malov ve Batmanov bitig, Kormuşin biç y okumuştur. Vasilyev’de b2içig biçimindedir. Biçig
yazımı, Kök Haya yazıtının 1. satırında da tanıklanmıştır. Kızlasov, 1. satırın sonunda
bulunan bu üç harfi bitin okumuş, ‘bud’ napisan’ biçiminde anlamlandırmıştır. Ancak bitin
biçiminin kökü olan biti- ‘yazmak, hâkketmek’ fiili açık ise de n ünsüzünün ne olduğu belli
değildir. Kök Haya yazıtındaki örneği biçigin ‘yazıtını’ okumak ve anlamlandırmak
mümkündür. Bitig sözcüğünün Mo.’ya biçig olarak verilmiş olması bilinen bir şeydir. Krş.
(TMEN II, No. 717); (VEWT 75). Doerfer, kuzeydoğu Türk yazı dillerindeki biçik~piçik ve
piçi- gibi biçimlerin Mo.’dan geri ödünçleme ile alındığını, Mo.>Tung. biçi- olarak geçtiğini
X. Uluslararası Dünya Dili Türkçe Sempozyumu Bildiri Kitabı
177
belirtir (TMEN II, No. 717). Kök Haya yazıtındaki harfler, bėçin ‘maymun’ okumaya da
elverişlidir ancak bėçin sözcüğü, yazıtlar döneminde ‘maymun’ anlamıyla kullanılmış
olamaz. Bu nedenle, Kök Haya yazıtının 1. satırının sonundaki sözcüğü, biçigin biçiminin
eksik yazımı olarak düşünmek daha uygun gibi görünmektedir. İhtiyatla, iki Yenisey bölgesi
yazıtındaki ç’li bu iki biçim, her iki yazıtın yazıcısının dilinde -t->-ç- değişmesinin örneği
olarak düşünülebilir. Ayrıca krş. (Aydın 2014: 44-45); (Aydın 2015: 100).
Tuba III (E 37)
(Radloff 1892: 95)
Kök Haya
(Kızlasov 1998: 84)
2. Sonuç
Bu bildiride, eski Türk yazıtlarının tümünün incelenmesi ile elde edilen ve erken
sayılabilecek ünsüz değişmeleri üzerinde durulmuştur. Harf teşhislerinden kaynaklanan
hatalara yer vermemek için, sözcüğün geçtiği yazıtın görsel malzemesine de yer verilmiştir.
Elde edilen bulgulara göre, bazı yazıtlarda yer alan sözcüklerde, erken sayılabilecek ünsüz
değişmelerine tanıklık edilmiştir. Bu ünsüz değişmelerinin görüldüğü yazıtları yazan
boyların aynı olabileceği öngörüsüne ulaşmak mümkün olabilir. Özellikle, Yenisey
yazıtlarından Hemçik-Çırgakı (E 41) ve Malinovka (E 56) yazıtlarında, söz başında görülen
k->g- ötümlüleşmesi örnekleri sayesinde, yazıtı yazan kişilerin aynı boya mensup olabileceği
öne sürülebilir.
X. Uluslararası Dünya Dili Türkçe Sempozyumu Bildiri Kitabı
178
3. Kısaltmalar
A : Altay Yazıtları.
Alt. : Altay Türkçesi.
BK : Bilge Kağan Yazıtı.
E : Yenisey Yazıtları.
KÇ : Küli Çor Yazıtı.
Kırg. : Kırgız Türkçesi.
KT : Köl Tegin Yazıtı.
Kzk. : Kazak Türkçesi.
Mo : Moğolistan Yazıtları.
Mo. : Moğolca.
O : Ongi Yazıtı.
ŞU : Şine Usu Yazıtı.
T : Tonyukuk Yazıtı.
Ta : Tariat (Terh) Yazıtı.
Tung. : Tunguzca.
Tuv. : Tuva Türkçesi.
Tü. : Genel Türkçe.
4. Kaynaklar
Aydın, Erhan. “Eski Türk Yazıtlarındaki Bazı Yabancı Öğelerin Yazımı Çerçevesinde Eski
Türk Yazıtlarının Yazımı Üzerine Notlar”. Turkish Studies 3/6 (2008): 96-108.
—— Uygur Kağanlığı Yazıtları. Konya, 2011: Kömen.
—— “Kök Haya (Hakasya) Yazıtı Üzerinde Yeni Okuma ve Anlamlandırmalar”. Gazi
Türkiyat 14 (2014): 41-46.
—— Yenisey Yazıtları. Konya, 2015: Kömen.
—— Eski Türk Yer Adları. İstanbul, 2016a: Bilge Kültür Sanat.
—— “Eski Türk Yazıtlarında Bitkiler ve Hayvanlar”. Türk Kültürü 2016/1 (2016b): 1-51.
Barutcu Özönder, F. Sema. “Yenisey Kitabeleri ve Yer Sular”. Journal of Turkish Studies
22, c. 2 (1998): 171-184.
—— “Eski Türk Çağı Kaya Yazıtları: I. Örük Yazıtı, II. Hangiday Yazıtı, III. Arhanan
Yazıtı”. Kök Araştırmalar II/1(2000): 121-133.
Batmanov, İ. A. Yazık Yeniseyskih pamyatnikov drevnetyurkskoy pis’mennosti. Frunze, 1959.
Battulga, Ts. ve İ. V. Kormuşin. “O nominal’noy nadpisi na skale v Hangidae (Tsentralnaya
Mongoliya)”. Tyurkologiçeskiy Sbornik 2007-2008 (2009): 5-13.
X. Uluslararası Dünya Dili Türkçe Sempozyumu Bildiri Kitabı
179
Berta, Á. Szavaimat Jól Halljátok... A Türk és Ujgur Rovásírásos Emlékek Kritikai Kiadása.
Szeged, 2004: Jate.
ED: Clauson, G. An Etymological Dictionary of Pre-Thirteenth-Century Turkish. Oxford,
1972: Oxford University.
Erdal, M. A Grammar of Old Turkic. Leiden-Boston, 2004: Brill.
Hauenschild, I. Botanica und Zoologica im Babur-name, Eine lexikologische und
kulturhistorische Untersuchung. Wiesbaden, 2006: Harrassowitz.
Kızlasov, İ. L. “Srednevekovaya epitafiya iz Malinovki (Tuva)”. Sovyetskaya Tyurkologiya
1977/2 (1977): 74-78.
—— “Kalyam na Yeniseye (Çernil’naya runiçeskaja nadpis’ iz Chakasii)”. Tatarskaya
Arheologiya 1998/2 (3): 73-86.
Klyaştornıy, S. G. “Bediz Kelimesinin Runik Yazıtlardaki Yorumu”. Türkçeye çev.: Mehmet
Zeren. İstanbul Üniversitesi Edebiyat Fakültesi Tarih Dergisi 38 (2002): 151-157.
—— “Moğolistan’ın Runik Kaya Yazıtları”. Türkçeye çev. Kutluay Erk, Türk Dili ve
Edebiyatı Araştırmaları Dergisi 13 (2007): 147-154.
Kormuşin, İ. V. Tyurkskiye Yeniseyskiye yepitafii, grammatika, tekstologiya. Moskva, 2008:
Nauka.
Li, Y.-S. Türk Dillerinde Akrabalık Adları. İstanbul, 1999: Simurg.
Malov, S. Ye. Yeniseyskaya pis’mennost’ Tyurkov, tekstı i perevodı. Moskva-Leningrad,
1952.
Orkun, Hüseyin N. Eski Türk Yazıtları III. İstanbul, 1940: Türk Dil Kurumu.
Radloff, W. Atlas der Alterthümer der Mongolei. St.-Petersburg, 1892: Buchdruckerei der
Akademie der Wissensachaften.
Şirin, Hatice. “Türkçede Yaz- “Yazı Yazmak” Fiili Üzerine”. Türk Dili 634 (2004): 563-571.
TDES: Eren, Hasan. Türk Dilinin Etimolojik Sözlüğü. Ankara, 1999.
Tekin, Talat. “Hemçik-Çırgakı Yazıtı”. Türk Dilleri Araştırmaları 9 (1999): 5-15.
TMEN: Doerfer, G. Türkische und Mongolische Elemente im Neupersischen I, II, III, IV.
Wiesbaden, 1963-1975: Franz Steiner.
Tuna, Osman N. “Eski Doğu Türk Yazısında Kullanılan Ligatürler ve Bunlarla İlgili Bazı
Meseleler Hakkında”. Türk Dili Araştırmaları Yıllığı Belleten 1990 (1994): 207-222.
Vasilyev, D. D. Korpus Tyurkskih runiçeskih pamyatnikov basseyna Yeniseya. Leningrad,
1983: Akademiya Nauk SSSR.
VEWT: Räsänen, M. Versuch eines etymologischen Wörterbuchs der Türksprachen.
Helsinki, 1969: Lexica Societatis Fenno-Ugricae XVII,1.
X. Uluslararası Dünya Dili Türkçe Sempozyumu Bildiri Kitabı
180
SÜREKLİLİK BİLDİRİMİNDE TEKRARLARIN KULLANIMI
Arş. Gör. Dr. Hasene AYDIN
Bursa Uludağ Üniversitesi / Türkiye
hasenek@uludag.edu.tr
Giriş
Zamanın süreç olarak belirlenmesi; dil bilgisinde süreklilik konusunu gündeme
getirmektedir. Süreklilik, Türkçe Sözlük’te “Sürekli olma, kesintisiz olarak sürüp gitme
durumu, devamlılık.” (2184) biçiminde tanımlanarak sadece kesintisiz olma biçiminde
yorumlanmıştır. Ancak hareket ya da durum, kimi zaman süreç içerisinde aralıklı olarak
tekrarlanarak da süreklilik özelliği kazanabilir. Ahmet Akçataş, bu durumu “Başlangıç ve
bitiş noktalarına bağımlı veya bunlardan bağımsız olarak hareket, oluş ya da durum, zaman
içinde devam eden bir süreç şeklinde belirlenebilir. Tekrarlanan, ara vererek veya vermeden
devam eden fiil veya durum, süreklilik kazanır.” (103) biçiminde ifade etmiştir. Buna göre
ister kesintisiz devam etme ister tekrarlanma biçiminde olsun süreç içinde değerlendirilen
hareket ve durumların süreklilik başlığı altında incelenebileceği düşünülmektedir.
Dil bilgisinde süreklilik, pek çok dil birimiyle kodlanabilmektedir. Bunlar; -{yor}, -
{mAktA}, -{Ir}, -{DIr}, -{Ip}, -{ken}, -{DIkçA} gibi süreklilik kodlayıcısı ekler; dur-,
gel-, kal-, git- gibi süreklilik bildiren yardımcı eylemler; süreç ifade eden boyuna, durmadan,
her zaman, aylarca, iki haftadan beri, üç günde bir gibi belirteçler biçiminde belirlenebilir.
Ayrıca eylemlerin kılınış özellikleri ve bağlamdan elde edilecek diğer ipuçları da sürekliliğin
işaretlenmesine katkı sağlar. Bu da sürekliliğin yalnız morfolojik yolla yapılmadığını,
sentaktik ve semantik yollarla bir bütün hâlinde gerçekleştirildiğini göstermektedir. Söz
konusu kodlayıcıların çeşitli çalışmalarda ele alındığı bilinmektedir. 1 Ancak süreklilik
ifadesi için dilde sıklıkla kullanıldığı hâlde araştırmalarda ayrıntılarıyla öne çıkarılmayan
kodlayıcıların varlığı da bir başka gerçektir. Nitekim bu çalışmada tekrarlar, bu özellikleriyle
ele alınmıştır. Dilde en az çaba ilkesi, her ne kadar gereksiz söz tekrarına engel olsa da bazen
unsurların yüzey yapıda ya da derin yapıda çeşitli biçimlerde tekrarlanması, bildirimin
gerçekleşmesi ya da güçlendirilerek benimsetilmesi adına gerekli olmaktadır.
Muharrem Ergin, tekrarların başlıca üç işlevi olduğunu belirtir: “1. kuvvetlendirme,
2. çokluk, 3. devamlılık.” (377) Osman Nedim Tuna da “Türkçede Tekrarlar” adlı
çalışmasında çeşitli tekrar biçimlerini ve bunların anlamsal özelliklerini ayrıntılı biçimde ele
alır. Bu çalışmada tekrarların pek çok anlamsal işlevinin bulunduğu görülmektedir.
Bunlardan biri de Ergin’in de belirttiği gibi süreklilik bildirmektedir. Tuna, bazı tekrar
yapılarında çok olma, yapılma biçiminde süreklilik bildirme özelliği bulunduğundan söz
etmektedir. Bu yapılar, genellikle tam tekrara dayalı bazı kullanımlar ile bazı ikilemeler
1 Ayrıntılı bilgi için bk. Akçataş, Ahmet. Türkiye Türkçesinde Cümlede Süreye Bağlı Zaman. Afyonkarahisar:
Afyon Eğitim, Sağlık ve Bilimsel Araştırma Vakfı, 2005; Adıgüzel, Ayşe. Tarihi Türk Şivelerinde Süreklilik
Fiilleri ve Süreklilik İfade Etmeye Yardımcı Olan Unsurlar. Erciyes Üniversitesi Sosyal Bilimler Enstitüsü Türk
Dili ve Edebiyatı Eski Türk Dili Ana Bilim Dalı. Kayseri, 2012 (basılmamış yüksek lisans tezi); Karadoğan,
Ahmet. Türkiye Türkçesinde Kılınış. Ankara: Divan Kitap, 2009; Şahin, Hatice. “Türkiye Türkçesinde -Ip Ulaçlı
Fiillerin Durumuna Bir Bakış”. U. Ü. Fen-Edebiyat Fakültesi Sosyal Bilimler Dergisi 3. 3 (2002): 99-105;
Demirgüneş, Sercan. “Türkçedeki Zaman Belirteçlerinin Sınıflaması ve Dökümü Üzerine Bir Deneme
Çalışması”. Turkish Studies 3. 2 (2008): 278-293; Dolunay, Salih Kürşad. “Türkiye Türkçesinde Zaman”.
Ankara: Berikan, 2012 vb.
X. Uluslararası Dünya Dili Türkçe Sempozyumu Bildiri Kitabı
181
şeklindedir. 2 Vecihe Hatiboğlu da ikilemeleri özellikle biçimsel açıdan ayrıntılı biçimde
incelediği çalışmasında bu yapıların anlamı güçlendirme, abartma, çoğaltma, kolaylaştırma
gibi anlamsal görevlerine değinir (55-57). Yeşim Aksan, “Türkçede Zaman Anlatımı ve
Kimi İkileme Yapıları” adlı çalışmasında ikilemelerin zaman anlatımına katkısını incelerken
bu yapıların süreklilik bildirme işlevlerine de değinir (115-122). Dil bilgisinde tekrar
teriminin çoğu zaman ikileme terimiyle eş anlamlı olarak kullanıldığı, bu iki kavramın
sınırlarının net olarak belirlenmediği dikkati çekmekte 3; yukarıda sözü edilen çalışmalarda
ele alınan tekrarların da genellikle aynı, yakın anlamlı ya da karşıt anlamlı sözcüklerin tekrar
edilmesiyle oluşan ikilemeler, üçlemeler; pekiştirilmiş yapılar biçiminde olduğu
görülmektedir. Oysa dilde tam tekrarla ve diğer yollarla oluşan ikilemeler dışında sıfır tekrar,
eksik tekrar, ters tekrar gibi tekrar çeşitleri de vardır. Bunların da süreklilik bildiriminde
oldukça önemli görevler üstlendikleri görülmektedir. İşte bu çalışmada “Türkiye
Türkçesinde süreklilik bildiriminde hangi tekrar türlerinden nasıl yararlanılır?” sorusunun
cevabı aranmakta; elde edilen sonuçlarla süreklilik konusuyla ilgili çalışmalara katkıda
bulunulması amaçlanmaktadır.
Malzeme ve Yöntem
Çalışma, doküman analizi yöntemiyle yapılmış; Türk edebiyatına ait metinlerden
seçilen örneklerle konu değerlendirilmeye çalışılmıştır. Tekrarlar, sadece dil bilgisinde
ikileme, yineleme, pekiştirme, tekrar grubu gibi adlarla anılan birimler olarak yani sözcük
öbeği biçiminde ele alınmayıp anlam odaklı bir bakış açısıyla anlamsal ve dizimsel açıdan da
değerlendirilmektedir. Çalışmada dil bilgisinde ikileme olarak verilen her türlü kuruluş ele
alınmamış; sadece tekrara dayalı biçimler incelenmiştir. Ancak bütün yapıların tek tek
incelenmesi çalışmanın sınırını aştığı için seçilen bazı örnekler değerlendirilmiş, böylece
konu hakkında genel bir çerçeve oluşturulmak istenmiştir.
Bulgular ve Yorumlar
İncelenen örneklerde saptanan tekrarları; tam tekrar, sıfır tekrar, eksik tekrar, ters
tekrar ve diğer tekrarlar başlıkları altında ele almak mümkündür. Bu yapıların süreklilik
konusuna iki tür katkısı olduğu görülür. Tekrarlanan birimler, ya söyleme süreklilik anlamı
kazandırmakta ya da diğer süreklilik kodlayıcılarıyla birlikte kullanılıp var olan süreklilik
anlamının öne çıkarılmasını, vurgulanmasını sağlamakta; anlamı destekleyici rol
oynamaktadır.
1. Dil Birimlerinin Yüzey Yapıda Aynen Tekrarlanması (Tam Tekrar)
Göstergenin yüzey yapıda aynen tekrarlanması esasına dayanan tam tekrar, söyleme
süreklilik anlamı kazandırmak ya da var olan anlamı pekiştirmek üzere sık sık
kullanılmaktadır. Aksan da ikileme özelliği gösteren eş biçimli eylemlerin ve yinelenmiş
belirteçlerin söyleme “yineleme, sıklık, süreklilik, yoğunluk” anlamları kazandırdığını ifade
etmektedir (117-118). İncelenen metinlerde tam tekrar özelliği gösteren bu tür yapıların söz
konusu amaca hizmet etmek üzere çeşitli biçimlerde yer aldığı görülmüştür.
Söz diziminde cümlenin kurucusunun yani yükleminin süreklilik bildirimi için
tekrarlanması, sık başvurulan bir yöntemdir. Tekrarlanan yüklem, hareketlerin de
2 Ayrıntılı bilgi için bk. Tuna, Osman Nedim. “Türkçede Tekrarlar 1”. Türk Dili ve Edebiyatı Dergisi, 3. 3-4
(1949): 429-477; Tuna, Osman Nedim. “Türkçede Tekrarlar 2”. Türk Dili ve Edebiyatı Dergisi, 4. 1 (1950): 35-
82.
3 Mehmet Dursun Erdem, “Harezm Türkçesinde İkilemeler ve Yinelemeler Üzerine” adlı çalışmasında yineleme
ve ikileme terimlerinin farklı birimleri anlattığını bildirmekte, örneklerle durumu açıklamaktadır (189-225).
X. Uluslararası Dünya Dili Türkçe Sempozyumu Bildiri Kitabı
182
tekrarlandığını belirtiyorsa birden fazla cümle var demektir. Örneğin “Hurşit kızının
mektuplarını yakaladıkça basmıştı dayağı, basmıştı dayağı.” 4 (Kulin 34) söyleminde
birbirinin aynısı olan iki cümlenin varlığı söz konusudur:
1) Hurşit kızının mektuplarını yakaladıkça basmıştı dayağı
2) Hurşit kızının mektuplarını yakaladıkça basmıştı dayağı 5
“Basmıştı dayağı” yüklem öbeği, iki cümlede ortak kullanılmıştır. Yüklemde
belirtilen hareketin gerçekleşmesi, mektup yakalanmasına bağlıdır. İlk cümlede “mektuplar”
dendiği için birden fazla mektup yakalandığı, dolayısıyla “dayağı bas-” eyleminin de birden
fazla kez gerçekleştiği anlaşılmaktadır. Ancak bu eylemin çok fazla gerçekleştiğini anlatmak
için aynı cümle tekrar edilmiş, ikinci cümlede yüzey yapıya tam tekrar yoluyla sadece
yüklem çıkarılmıştır; böylece süreklilik anlamı güçlendirilmiştir. Hareket, tekrarlanarak
sürme özelliği göstermektedir.
“Umutla bekler bekler bekler...” (Akbal, Hücrede Karmen 62) örneğinde kılınış
bakımından sürme bildiren “bekle-” eyleminin sürekliliği, yine bağlam çerçevesinde
süreklilik kodlayan -{r} ekiyle de desteklenmiştir. Bunların yanı sıra yüklem, eylemin aynı
biçimde üç kez tekrarlanmasıyla üçleme biçiminde kurgulanmış ve süreklilik anlamı
güçlendirilmiştir. Örnekte hareketin kesintisiz olarak devam ettiği anlaşılmaktadır. Birden
fazla bekleme söz konusu değildir, başlayıp devam eden bir hareket söz konusudur.
“Koşarak dışarı çıktı, koştu koştu koştu… (…) Nur treni gördü. Koştu. Treni gördü,
koştu.” (Asena 27) örneğinde de yine süreklilik bildiren “koş-” eyleminin sürekliliğinin
üçleme biçiminde kullanılan “koştu koştu koştu” yüklemiyle desteklendiği görülmektedir.
Verici, anlamı güçlendirmek için bununla da yetinmemiş, ardından gelen cümlelerde “koştu”
sözcüğünü tam tekrar yoluyla yüzey yapıda aynen tekrarlayarak iki kez daha kullanmıştır.
“‘İstanbul’un taşı toprağı altın’dır inancı ile değil, bir ekmek, bir iş diye, geldiler
geldiler Anadolu insanları.” (Akbal, İlkyaz Devrimi 125)
Yukarıdaki örnekte “gel-” eylemi, kılınış bakımından bitiş ifade eder. -{DI} eki de
hareketin bittiğine, geçmişte gerçekleştiğine göndermede bulunur. Burada “geldiler geldiler”
şeklinde ikileme olarak aynen tekrarlanan yüklemle harekete süreklilik anlamı katılmış,
eylemin tek bir seferde değil bir süreç içinde birçok kez gerçekleştiği vurgulanmış; süreç
bilgisi öne çıkarılmıştır. Burada tam tekrar, harekete süreklilik kazandırma yollarından biri
olarak dikkat çekmektedir.
“Anlattı anlattı durdu.” (Akbal, Ey Gece 48) örneğindeyse hem bir süreklilik
işaretleyicisi olan “dur-” yardımcı eyleminden yararlanılmış hem de eylem, tam tekrar
yoluyla tekrarlanmıştır: Verici, “Anlattı durdu.” ya da “Anlattı anlattı.” ifadeleriyle süreklilik
anlamı verebilecekken bu anlamı güçlendirmek için iki tür süreklilik kodlayıcısını birlikte
kullanarak katmerli bir süreklilik anlamının oluşmasını sağlamıştır.
“Çiço sanki kollarında, ayaklarında, başında görünmeyen ipler bağlı bir kuklaydı ve
o ipler durmadan görünmeyen kişi tarafından çekilip çekilip bırakılıyordu.” (Asena 87)
örneğinde de tam tekrar, diğer süreklilik işaretleyicilerini destekleyici, anlamı güçlendirici
bir işlevle kullanılmıştır. Burada “durmadan” belirteci ve -{yordu} eki, “çekilip çekilip
bırakılıyordu” yükleminde sözü edilen çekilip bırakılma hareketinin tekrar tekrar
4 Örnek cümlelerde, eserlerdeki yazım ve noktalama korunmuştur.
5 Koyu yazılanlar, derin yapıda bırakılan dil birimlerini göstermektedir.
X. Uluslararası Dünya Dili Türkçe Sempozyumu Bildiri Kitabı
183
gerçekleştiğini anlatırken “çekilip çekilip” tam tekrarıyla bu tekrarlanma anlamı
pekiştirilmiştir.
Hikmet Dizdaroğlu’nun “pekiştirilmiş yüklem” (17), Hatiboğlu’nun “bağlaçlı
ikileme” (22) adını verdiği yapılarda da tam tekrar söz konusudur. İki cümleden oluşan
“Acılar bir okyanusun dalgaları gibi gelir, vurur da vurur...” (Akbal, Hey Vapurlar 21)
örneğinde “vurur da vurur” böyle bir özellik gösterir:
1) acılar bir okyanusun dalgaları gibi gelir
2) acılar bir okyanusun dalgaları gibi vurur da vurur
İkinci cümlenin yüklemi olan “vurur da vurur” öbeğinde yer alan ve kılınış olarak
bitiş bildiren “vur-” eylemi, -{Ir} ekini alıp (vurur) tekrarlanarak devam etme biçiminde
süreklilik özelliği kazanmıştır. Ancak verici, bu anlamı güçlendirmek üzere ikinci bir
süreklilik belirleyicisi olarak tekrardan yararlanmıştır. Eylem aynen tekrarlanırken araya da
bağlacı sokularak pekiştirilmiş yüklem oluşturulmuştur. Pekiştirilen anlam, sürekliliktir.
Böylece gerçekleşme sıklığı bilinmese de “vur-” eyleminin tekrarlanarak sürdüğü
anlaşılmaktadır.
“Burak Çiço’nun yanaklarını öptü de öptü.” (Asena 83) örneğindeyse tam tekrar
yoluyla kurulmuş “öptü de öptü” pekiştirilmiş yüklemiyle “öp-” eylemine tekrarlanma
biçiminde süreklilik anlamı yüklenmiştir. “Burak Çiço’nun yanaklarını öptü.” biçiminde
eylem tekrarına başvurulmadan kurgulanan cümlede hareketin -iki yanağın öpülmüş olduğu
düşünüldüğünde- en fazla iki kez gerçekleştiği anlaşılırken yüklem tekrarlanarak
kullanıldığında eylemin defalarca gerçekleşerek sürdüğü anlaşılmaktadır.
Sadece yüklemlerde değil zaman ya da durum belirteçlerinde görülen tam tekrarlar
da süreklilik anlamına çeşitli biçimlerde katkı sağlar.
“Nitekim Rose haftalardır zihninde Çakmakçıyan ailesinin tek tek her üyesiyle tekrar
tekrar kavga etmiş-ti, (…)” (Şafak 51) cümlesinden “tekrar tekrar” belirteci çıkarıldığında
aile üyeleriyle birer kez kavga edildiği anlaşılırken tam tekrar yoluyla oluşturulmuş ikileme
biçimindeki belirteç sayesinde kavga etmenin birden fazla kez gerçekleştiği, hareketin
tekrarlanarak süreklilik kazandığı görülmektedir.
“Yazıları bir daha bir daha okudum.” (Akbal, Aşksız İnsanlar 19) örneğinde de
kılınış bakımından kesintisiz süreklilik bildiren “oku-” eyleminin sürekliliği, “bir daha bir
daha” belirteciyle şekil değiştirerek tekrarlanma özelliği kazanmış, süreklilik farklı biçime
bürünmüştür. Geçmiş içinde tekrarlanan eylemin kaç kez gerçekleştiği bilinmemektedir. -
{DI} ekinden hareketin konuşma zamanına taşınmadığı, sonlandığı anlaşılmaktadır.
“Kalabalıktaki insanları -herkes rolünü söyledikçe- birer birer seçiyorum.” (Atay
235) cümlesinde kılınış özelliği bitiş bildirmek olan “seç-” eyleminin “birer birer”
belirtecinden hareketle tekrarlandığı anlaşılmakta; eylem, tekrarlanma yoluyla süreklilik
kazanarak kılınış tipini değiştirip süreklilik bildiren eylemler grubuna geçmektedir. Burada -
{DIkçA} ekiyle kurgulanmış ulaç öbeği formundaki ara sözün de (herkes rolünü söyledikçe)
süreklilik kodlayıcısı olarak kullanıldığı dikkati çekmektedir.
“Bolulu aşçı rolüne çıkıyor ve elinde kepçe İbiş’i kovalıyordu. Her akşam, her
akşam. Ve her akşam efendi suçüstü yakalıyor, İbiş -sözümona- tatlı kurnazlığı ile paçayı
sıyırıyor, kabak onun başında patlıyordu, sepetleniyordu. Gene her akşam içerliyor: ‘Böyle
mi olur İbiş?’ diye öfkeleniyordu.” (Buğra 28) örneğinde süreklilik bildiren “her akşam”
belirteci, yüzey yapıda sık sık tekrarlanmış; böylece “çık-, kovala-, yakala-, paçayı sıyır-,
X. Uluslararası Dünya Dili Türkçe Sempozyumu Bildiri Kitabı
184
kabak başında patla-, sepetlen-, içerle-, öfkelen-” eylemlerinin sürekli oluşuna dikkat
çekilmiştir. Burada tam tekrarın, süreklilik anlamını pekiştirme işlevi üstlendiği
görülmektedir.
-{A} ulaç eki de Türkiye Türkçesinde ikileme biçiminde tam tekrara dayalı öbekler
kurmaktadır. Aynı eylemin tekrarlanmasıyla oluşturulan bu ulaç öbeklerinde hareketin
tekrarlanarak ya da kesintisiz gerçekleşerek sürdüğü bilgisi verilir. Örneğin “Ağlaya ağlaya
uyuyakalmaktan hoşlanıyorum.” (Pamuk 160) cümlesinde “ağlaya ağlaya uyuyakalmak”
mastar öbeği içinde uyuyakalmakla noktalanan bir süreçten söz edilmektedir. Bu süreç
içerisinde “ağla-” eyleminin kesintisiz devam ettiği, “ağlaya ağlaya” ifadesinden
anlaşılmaktadır. “İbiş, İstanbul’un sevgilisi olmuş, Nahit kendisini, ayrıca, bütün
meslekdaşlarına da, ‘yüksek sanat çevreleri’ne de vura vura kabul ettirmişti.” (Buğra 62)
örneğindeyse “kabul ettir-” eyleminin birden fazla kez gerçekleşen “vur-” eylemi sonucunda
ortaya çıktığı anlatılmış; “vur-” eyleminin tekrarlandığı bilgisi, tam tekrar yoluyla
sunulmuştur.
2. Dil Birimlerinin Derin Yapıda Aynen Tekrarlanması (Sıfır Tekrar)
Ortak kullanılan dil birimlerinin yüzey yapıya çıkarılmayıp derin yapıda bırakılması
anlamına gelen sıfır tekrar 6, incelenen örneklerde süreklilik bildirimi konusunda iki işleve
sahiptir: süreklilik anlamı sağlamak, süreklilik anlamını güçlendirmek.
“Okullar açılıp, son seneye girdiklerinde, tüm öğrencilerde yüksekokul telaşı
başladığı günlerde Çiço’nun notları düştükçe düştü, yüzünde ise çok belli bir hüzün vardı.”
(Asena 81) örneğinde iki cümle vardır ve ikinci cümleye süreklilik anlamı katan ifade derin
yapıda bırakılmıştır:
1) okullar açılıp, son seneye girdiklerinde, tüm öğrencilerde yüksekokul telaşı
başladığı günlerde Çiço’nun notları düştükçe düştü
2) okullar açılıp, son seneye girdiklerinde, tüm öğrencilerde yüksekokul telaşı
başladığı günlerde yüzünde ise çok belli bir hüzün vardı
İlk cümlede yüzey yapıda verilen “okullar açılıp, son seneye girdiklerinde, tüm
öğrencilerde yüksekokul telaşı başladığı günlerde” zaman belirteci, kesintisiz bir sürece
işaret eder. Çiço’nun notlarının düşmesi bu süreç içerisinde aşama aşama gerçekleşmiştir. Bu
aşamalı oluş ve süreklilik, “düştükçe düştü” yüklemindeki “…-DIkçA ….-DI” yapısıyla
verilir. İkinci cümledeyse yüzey yapıda sürekliliğe dair herhangi bir işaretleyici yoktur.
Cümle, bağlamdan bağımsız olarak değerlendirilirse söz edilen hüznün sadece geçmiş içinde
işaret edilen kısa bir zamanda var olduğu anlaşılır. Oysa ilk cümledeki zaman belirteci, bu
cümleyi de anlamsal olarak kapsayıcı niteliktedir. Belirteç, gereksiz tekrarı önlemek için ilk
cümlede verilmiş, ikinci cümlede derin yapıda varsayılmıştır. Cümledeki boşluklar
doldurulduğunda sıfır tekrar olarak ikinci cümleye giren belirteç sayesinde bu cümlenin de
kesintisiz bir süreç ifade ettiği anlaşılır.
Sıfır tekrarın sürekliliği vurguladığı durumlardaysa süreklilik bildiren birimin yüzey
yapıda aynen tekrarlandığı, diğer bilgilerin derin yapıya atıldığı görülmektedir. “Ne kadar
taşımıştı onu sırtında, ne kadar.” (Buğra 38) örneğinde böyle bir durum söz konusudur.
Burada aslında birbirinin aynısı olan iki cümle vardır:
6 Ayrıntılı bilgi için bk. Üstünova, Kerime. “Eksilti ya da Sıfır Tekrar”. Uludağ Üniversitesi Fen-Edebiyat
Fakültesi Sosyal Bilimler Dergisi. 1. 1 (1999): 93-105.
X. Uluslararası Dünya Dili Türkçe Sempozyumu Bildiri Kitabı
185
1) ne kadar taşımıştı onu sırtında
2) ne kadar taşımıştı onu sırtında
İlk cümledeki “ne kadar” söylemi, soru sormak için değil “taşı-” eyleminin uzun bir
süre devam ettiğini ifade etmek amacıyla kullanılmıştır. Verici, alıcının dikkatini bu uzun
süreye çekmek istemiş olacak ki süreklilik işaretleyicisi olan “ne kadar” zaman belirtecini
yüzey yapıda, diğer birimleri derin yapıda bırakarak aynı cümleyi tekrarlamıştır. Odak
noktası süreç olduğu için önemsiz görülen diğer bilgiler sıfır tekrar yoluyla derin yapıya
atılmış, belirteç tam tekrar biçiminde ikinci cümlenin yüzey yapıdaki tek ögesi olmuştur.
Bazen de süreklilik bildiren zaman belirteci cümlede verilmez; ayrı bir cümle gibi
kurgulanır. “Kimse yoktu. Hiçbir zaman.” (İleri 110) örneğinde bu durum görülmektedir.
Aslında “yoktu” yüklemine zamanda süreklilik bakımından hizmet etmesi ve öge olması
gereken “hiçbir zaman” belirteci, ilk cümlede kullanılmamış, sanki yeni bir cümle gibi
sunulmuştur. Derin yapıdaki birimler tamamlandığında şöyle bir görünüm ortaya çıkar:
1) kimse yoktu
2) hiçbir zaman kimse yoktu
Verici, cümleyi ikinci defa derin yapıda tekrarlamış, ilk cümleden farklı olarak
söyleme yüzey yapıda bir belirteç eklemiştir. Sıfır tekrar, burada süreç bildiren belirteci öne
çıkarıp sürekliliği vurgulama işleviyle kullanılmıştır. Biçimsel olarak ikinci cümleye ait olan
belirteç, anlamsal olarak ilk cümleyi de kapsar.
3. Aynı Dil Gerçeğine Gönderme Yapan Farklı Göstergelerle Yapılan Tekrarlar
(Eksik Tekrar)
Gösterenleri farklı, gösterilenleri aynı dil birimleri kullanılarak yapılan tekrar,
iletişimde eksik tekrar olarak bilinmektedir. Eski bilginin aynı dil gerçeğine gönderme yapan
farklı bir birimle yeni gibi sunulmasıdır. Üstünova, eksik tekrar için “Tamamen, tekrara
düşmeme endişesiyle insanoğlunun bulduğu bir yöntemdir.” (Eksik Tekrar 181) der. Sözü
daha etkili kılmak, vurgulamak için sıklıkla başvurulan bu tekrar çeşidi, süreklilik anlatımı
için de tercih edilir. İncelenen örneklerde hareket ya da durumun sürekli oluşunun öne
çıkarılması amacıyla bu tekrar çeşidinin kullanılabildiği görülmüştür.
“Her an… her dakika, her saniye kalp ağrısı. Hep.” (İleri 23) söyleminde yüklemleri
eksik bırakılmış üç kesik cümle görülmektedir:
1) her an kalp ağrısı Ø 7
2) her dakika, her saniye kalp ağrısı Ø
3) hep kalp ağrısı Ø
Burada sürekli bir kalp ağrısının varlığından söz edildiği anlaşılır. Bu süreklilik,
gösterenleri farklı ancak aynı gösterilene işaret eden üç birim tarafından öne çıkarılmıştır:
“her an”, “her dakika, her saniye”, “hep”. Bu zaman belirteçleri, süreklilik bildirmeleri
bakımından eş değerdir ve eksik tekrar ilişkisi içindedir: her an = her dakika, her saniye =
hep. Aynı gösterilene sahip bu birimler, yüzey yapıda tutulmuştur; yani verici, önemsediği
bilgiyi yüzey yapıya taşımış; sürekliliği, durumun kesintisiz devam ettiğini vurgulamak
istemiştir. Böylece eksik tekrarın süreklilik vurgusu için kullanılabildiği söylenebilir.
7 Ø işareti, yüklem eksikliğini göstermektedir.
X. Uluslararası Dünya Dili Türkçe Sempozyumu Bildiri Kitabı
186
“Senelerce seni bekledim, yolunu gözledim.” (Ünver 122) örneğinde de anlamca
birbirini tekrar eden iki cümle vardır:
1) senelerce seni bekledim
2) senelerce senin yolunu gözledim
İlk cümlede hem “bekle-” eyleminin kılınış bakımından süreklilik bildirmesinden
hem de süreç bildiren bir zaman belirteci olan “senelerce” sözcüğünden kaynaklanan bir
süreklilik anlamı söz konusudur. Bağlamdan eylemin geçmiş içinde uzun süre devam ettiği,
konuşma anında sona erdiği anlaşılmaktadır. Verici, bu uzun bekleme zamanına dikkat
çekmek için cümleyi bir kez daha tekrar etmiştir ama bunu tekrar yaptığını gizleyerek
gerçekleştirmiştir. İkinci cümlede zaman belirtecinin derin yapıda bırakıldığı görülmektedir.
Yüzey yapıdaki eylemse “bekle-” eylemiyle aynı gösterilene işaret ettiği için eksik tekrar
ilişkisi içinde olan “yolunu gözle-” eylemidir. İkinci cümle, yeni bilgi sunmayıp alıcının
odaklanması istenen eski bilginin tekrarı niteliğindedir. Söylemde aynı bilgi, farklı birimlerle
iki kez verilmiş; eksik tekrar, süreklilik vurgulama aracı olarak seçilmiştir.
4. Dil Birimlerinin Tersten Tekrarlanması (Ters Tekrar)
Dil birimlerinin anlamsal ya da biçimsel olarak birbirini tersten tekrar etmesi sonucu
ortaya çıkan ters tekrar, özellikle şiirde başvurulan bir tekrar çeşididir. Üstünova’nın (Ters
Tekrar 22) iletişimde monotonluğu kırmak, ahenk sağlamak için yararlanılan bir tekrar türü
olarak söz ettiği ters tekrarlar, hareket ve durumların zaman içinde tekrarlanmalarına
gönderme yaparak söylemde süreklilik ifadesi oluşmasına da katkıda bulunmaktadır.
Ters tekrara örnek teşkil eden “Donukluktan taşkınlığa savruluyor, sonra gene
taşkınlıktan donukluğa.” (Şafak 11) ifadesi, iki cümleden oluşmaktadır:
1) donukluktan taşkınlığa savruluyor
2) sonra gene taşkınlıktan donukluğa savruluyor
Örnekte anlatı kahramanının ruh hâline gönderme yapılmakta ve duygusal
savrulmalardan söz edilmektedir. Birinci cümlede savrulmanın çıkış noktası “donukluk”,
yönelme noktası “taşkınlık” olarak verilir. İkinci cümledeyse tam tersi bir durum söz
konusudur. Çıkış noktası “taşkınlık”, yönelme noktası “donukluk”tur. Biçimsel olarak ters
öge dizilimi olmasa da söz konusu ifadelerin ters sıralanışı, anlamsal bir ters tekrar
görünümü ortaya çıkarmaktadır. “Gene” belirteci ve -{yor} ekinin de katkılarıyla “savrul-”
eyleminin âdeta bir sarkaç hareketiyle tekrarlandığı ve bir süreklilik anlamının ortaya çıktığı
görülür. Bu durum, metnin ilerleyen bölümlerinde bir kez daha yüzey yapıya taşınarak
tekrarlanır: “Donukluktan taşkınlığa, taşkınlıktan donukluğa…” (Şafak 17) Böylece eylemin
ters biçimde tekrarlanarak devam ettiği anlaşılmaktadır.
“Kopar bağlanır, bağlanır bağlanır koparız.” (Akbal, Yalnızlık Bana Yasak 40)
söylemindeki iki cümle de ters tekrara örnek oluşturmaktadır:
1) kopar-ız bağlanır-ız
2) bağlanır-ız bağlanır-ız koparız
İlk cümlede yüzey yapıda karşıt anlamlı eylemlerle kurulmuş bir ikileme
denebilecek “kopar-ız bağlanır-ız” ifadesi görülmektedir. Burada -{Ir} eki, kopma
sonucunda gerçekleşen bağlanma hareketinin tekrarlanarak sürdüğü bilgisini vermektedir.
İkinci cümledeyse yine karşıt anlamlı eylemlerin çekimlenerek bir araya geldiği,
X. Uluslararası Dünya Dili Türkçe Sempozyumu Bildiri Kitabı
187
Üstünova’nın (Üçlemeler 252) üçleme olarak adlandırdığı bir yapı vardır ve yine -{Ir} eki
tekrara işaret eder. Ancak eylemlerin sırası değişmiştir; bu sefer bağlanma sonucu kopma
gerçekleşmektedir. Bu hareketin sürekliliği “bağlanır” eyleminin tam tekrar biçiminde
yinelenmesiyle de (bağlanır bağlanır) güçlendirilmiştir. Üstünova, karşıt anlamlı sözcüklerle
yapılan bu tür tekrarlarda ilişkinin çift yönlü olduğunu, bu yapıların büyük bir bölümünün
tersine çevrilebileceğini belirtir (Üçlemeler 253). Örnekte de böyle bir değişim yapılmıştır;
eylemlerin gerçekleşme sırasının tersten verilmesi açısından anlamsal ters tekrar söz
konusudur. Ters tekrar, -{Ir} ekinin süreklilik anlamını güçlendirme işlevini üstlenmiştir.
5. Tekrara Dayalı Diğer Yapılar
Farklı yapılar içinde aynı sözcüğün tekrarına dayalı olarak oluşturulan bazı yapılar,
süreklilik bildiriminde rol oynamaktadır.
“…-DIkçA ….-DI” / “…-DIkçA ….-yor” / “…-DIkçA ….-yordu” vb. yapılar içinde
tekrarlanan eylemler, bir çırpıda tamamlanmayıp kademeli bir artış ya da azalışla bir süre
devam etmeye ve süreklilik kazanmaya işaret eder: “Sadi’nin sahne başarıları arttıkça
artıyordu.” (Buğra 42), “İlaç Zeliha’nın damarlarında yayılırken, örümcek büyüdükçe
büyüdü.” (Şafak 25) vb.
“…-DI ….-AlI”, “…-DI ….-AsI”, “…-DI ….-ASIyA” ulaç ekleri de aynı eylemin
tekrarlanması esasına dayalı olarak kullanılmakta ve ortaya çıkan yapılar, temel önermedeki
hareket ya da durumlara ulaçta belirtilen hareketin gerçekleştiği zamandan başlayarak sürekli
olma anlamı kazandırmaktadır: “Vediha gitti gideli Korkut da bazı akşamlar gelmiyor.”
(Pamuk 382), “Oldum olası sessizliği sevmezdi.” (Şafak 22) vb.
Tuna’nın (Türkçede Tekrarlar 1 432) tekrar kiplerine örnek olarak verdiği -{An}
ortaç eki almış eylemlerin tam tekrarıyla oluşturulan ikilemeler de -{A} durum ekiyle
kullanıma çıktığında bir süreklilik anlamı oluşturmaktadır. Örneğin “Şikâyet ne demek,
karakola giden gidene…” (Kocagöz 44) cümlesinde “git-” eyleminin pek çok kişi tarafından
tekrarlanarak yapıldığı anlaşılır. Hareket, tekrar yoluyla süreklilik kazanmıştır.
“…-DAn …-A” yapısı da aynı sözcüklerin tekrarlanması yoluyla süreklilik ifadesi
ortaya çıkarabilmektedir: “Yıldan yıla yaşlanıyorum elbet.” (Aytmatov 71) örneğinde
“yaşlan-” eylemi, “yıldan yıla” yapısı kullanılarak süreç içerisinde aşama aşama gerçekleşme
biçiminde sunulmuştur. 8
Aynı sözcüğün tekrarıyla tamlama biçiminde oluşturulmuş “yıllar yılı, aylar ayı”
gibi tekrara dayalı belirteçler de süreç bildirmekte, hareketin ya da durumun zaman içindeki
gerçekleşme, var olma süresinin uzunluğuna dikkat çekmektedir: “Hemşire Matilda da yıllar
yılı Kudüs’te yaşamıştı.” (Adıvar 213) örneğinde “yıllar yılı” belirteci, kılınış bakımından
süreklilik bildiren “yaşa-” eyleminin süreklilik anlamını güçlendirmiş, eylemin uzun bir
zaman boyunca devam ettiğine işaret etmiştir.
Bunların dışında eksik tekrar yoluyla bir araya gelen eylemler de aynı ya da farklı
eklerle çekimlenerek süreklilik anlamına katkı sağlayabilmektedir.
Örneğin kimi ulaç ekleri, bazen biçimleri farklı, anlamları aynı olan eylemlerle
kullanılarak süreklilik anlamı verecek gruplar oluşturur. Bu yapılarda eklerin tam tekrar,
8 Erdem, aynı eki taşımayan bu tür yapıların yineleme ya da ikileme biçiminde ele alınamayacağını, belki deyim
olarak değerlendirilebileceğini ifade etmektedir (192). Ancak bu tür kullanımlarda ekler aynı olmasa da sözcükler
tam tekrar biçiminde kullanıma çıktığı için bu çalışmada söz konusu yapılar tekrara dayalı biçimler olarak ele
alınmıştır.
X. Uluslararası Dünya Dili Türkçe Sempozyumu Bildiri Kitabı
188
eylemlerin de eksik tekrar yoluyla bir araya geldikleri görülür. “Ben sandım ki… Sefil Ali
kardaşım beni arkalar sandım, yalvarıp yakarıp geldim...” (Sepetçioğlu 239) söyleminde
aynı anlamda kullanılabilen “yalvar-” ve “yakar-” eylemleri, eksik tekrar yoluyla art arda
sıralanırken bunları bir araya getiren -{Ip} ulaç eki, tam tekrarla her iki eylemin ardından
yüzey yapıda tekrarlanmaktadır. Bu yolla “yalvar-” hareketinin tekrar tekrar yapıldığı
anlatılarak sürekliliği öne çıkarılmıştır. Ancak bağlamdan hareketin bir süre devam ettiği ve
tamamlandığı anlaşılmaktadır. “İş bulması için Arife yalvara yakara gittikçe ufalandı.”
(Başargan 196) örneğindeyse aynı eylemlerin -{A} ulaç ekiyle sunulduğu görülmektedir.
Bazı iki sözcüklü yüklemlerde de yine eylemlerin eksik tekrarı, eklerin tam tekrarı
yoluyla karma bir tekrar biçimi ortaya çıkmakta ve oluşan yapı, söyleme kesintili ya da
kesintisiz bir süreklilik anlamı katmaktadır. “Veysi çocuk bütün kasabayı, kasabanın bütün
yörelerini aradı taradı günlerce, …” (Kemal 225) örneğinde kılınış bakımından süreklilik
anlatan anlamdaş “ara-” ve “tara-” eylemleri bir arada kullanılarak süreklilik anlamı
pekiştirilmiş, “günlerce” belirteciyle de bu anlam vurgulanmıştır.
Gösterileni aynı eylemler, farklı biçimlerde de çekimlenebilir. “Emine onu öpüp
kokladıktan sonra da bir süre ağlayıp sızlandı.” (Günel 259) örneğinde aynı hareketi anlatan,
kılınış özellikleri süreklilik bildirmek olan “ağla-” ve “sızlan-” eylemleri, -{Ip} ve -{DI}
ekleriyle eylem öbeği biçiminde bir araya gelerek “bir süre” belirtecinin de katkısıyla
hareketin bir süre devam ettiğini ifade etmektedir. Burada ekler farklıdır; sadece eylemler
eksik tekrar ilişkisi içindedir. Benzer bir durum, “Koridorlarda saatlerdir dönüp dolaşarak
insan arayıp da, şimdi karşısında bir insan görünce korkmasının saçmalığını düşündü.”
(Nesin 46) örneğinde de vardır. -{Ip} ve -{ArAK} ulaç eklerini alan “dön-” ve “dolaş-”
eylemleri, eksik tekrar yoluyla tekrarlanmakta ve süreklilik vurgusu yapmaktadır.
Sonuç
Gereksiz tekrar olarak anılan kullanımların dışında kalan tekrarlar, iletişimde farklı
biçimlerde kullanıma çıkarlar. Tam tekrar, sıfır tekrar, eksik tekrar, ters tekrar gibi türleri
bulunan tekrarların ahenk sağlamak, anlamı pekiştirmek, söylemin gücünü artırmak gibi
çeşitli anlamsal işlevleri vardır. “Türkiye Türkçesinde süreklilik bildiriminde hangi tekrar
türlerinden nasıl yararlanılır?” sorusuna cevap aranan bu çalışmada tekrarların bir amacının
da süreklilik anlamına çeşitli şekillerde katkı sağlamak olduğu sonucuna ulaşılmıştır.
Türk edebiyatına ait metinlerden seçilen örneklerin incelenmesinin sonucunda dil
birimlerinin süreklilik belirleyicisi olarak tam tekrar, sıfır tekrar, eksik tekrar, ters tekrar gibi
çeşitli biçimlerde tekrarlandığı görülmüştür. Bu tekrarlar, kimi zaman tek başına söylemde
tekrarlanma ya da kesintisiz devam etme biçiminde süreklilik anlamını oluşturmakta kimi
zaman da diğer süreklilik kodlayıcısı unsurların yanı sıra kullanılıp süreklilik ifadesini
pekiştirerek alıcının odaklanması istenen katmerli bir süreklilik anlamının oluşmasını
sağlamaktadır. Özellikle tam tekrar, süreklilik bildiriminde sıklıkla başvurulan bir tekrar
çeşidi olarak öne çıkmaktadır.
X. Uluslararası Dünya Dili Türkçe Sempozyumu Bildiri Kitabı
189
Kaynakça
Adıgüzel, Ayşe. Tarihi Türk Şivelerinde Süreklilik Fiilleri ve Süreklilik İfade Etmeye
Yardımcı Olan Unsurlar. Erciyes Üniversitesi Sosyal Bilimler Enstitüsü Türk Dili ve
Edebiyatı Eski Türk Dili Ana Bilim Dalı. Kayseri, 2012 (basılmamış yüksek lisans
tezi).
Akçataş, Ahmet. Türkiye Türkçesinde Cümlede Süreye Bağlı Zaman. Afyonkarahisar:
Afyon Eğitim, Sağlık ve Bilimsel Araştırma Vakfı, 2005.
Aksan, Yeşim. “Türkçede Zaman Anlatımı ve Kimi İkileme Yapıları”. XV. Dilbilim
Kurultayı- Bildiriler: Dilbilim ve Dilbilgisi. İstanbul: Yıldız Teknik Üniversitesi,
2011. 115-122.
Demirgüneş, Sercan. “Türkçedeki Zaman Belirteçlerinin Sınıflaması ve Dökümü Üzerine Bir
Deneme Çalışması”. Turkish Studies 3. 2 (2008): 278-293.
Dizdaroğlu, Hikmet. Tümcebilgisi. Ankara, Türk Dil Kurumu. 1976.
Dolunay, Salih Kürşad. Türkiye Türkçesinde Zaman. Ankara: Berikan, 2012.
Erdem, Mehmet Dursun. “Harezm Türkçesinde İkilemeler ve Yinelemeler Üzerine”. Bilig 33
(2005): 189-225.
Ergin, Muharrem. Türk Dil Bilgisi. İstanbul: Bayrak, 2002.
Hatiboğlu, Vecihe. Türk Dilinde İkileme, Ankara: Türk Dil Kurumu, 1981.
Karadoğan, Ahmet. Türkiye Türkçesinde Kılınış. Ankara: Divan Kitap, 2009.
Şahin, Hatice. “Türkiye Türkçesinde -Ip Ulaçlı Fiillerin Durumuna Bir Bakış”. U. Ü. Fen-
Edebiyat Fakültesi Sosyal Bilimler Dergisi 3. 3 (2002): 99-105.
Tuna, Osman Nedim. “Türkçede Tekrarlar 1”. Türk Dili ve Edebiyatı Dergisi 3. 3-4 (1949):
429-477.
Tuna, Osman Nedim. “Türkçede Tekrarlar 2”. Türk Dili ve Edebiyatı Dergisi 4. 1 (1950):
35-82.
Türkçe Sözlük. Ankara: Türk Dil Kurumu, 2011.
Üstünova, Kerime. “Eksilti ya da Sıfır Tekrar”. Uludağ Üniversitesi Fen-Edebiyat Fakültesi
Sosyal Bilimler Dergisi 1. 1 (1999): 93-105.
Üstünova, Kerime. “Eksik Tekrar”. Uludağ Üniversitesi Fen-Edebiyat Fakültesi Sosyal
Bilimler Dergisi 4. 5 (2003/2): 179-186.
Üstünova, Kerime. “İletişim Açısından Ters Tekrar”. Dil Bilgisi Sorunları. İstanbul: Kesit,
2010. 15-23.
Üstünova, Kerime. “Türkiye Türkçesinde Üçlemeler”. Dil Yazıları. İstanbul: Akçağ, 2011.
246-255.
Örneklerin Alındığı Kaynaklar:
Adıvar, Halide Edip. Mor Salkımlı Ev. İstanbul: Yeni Matbaa, 1963.
Akbal, Oktay. Aşksız İnsanlar. İstanbul: Varlık, 1949.
Akbal, Oktay. Yalnızlık Bana Yasak. İstanbul: Set Kitabevi, 1967.
X. Uluslararası Dünya Dili Türkçe Sempozyumu Bildiri Kitabı
190
Akbal, Oktay. İlkyaz Devrimi. İstanbul: Milliyet, 1977.
Akbal, Oktay. Hey Vapurlar Trenler. İstanbul: YAZKO, 1981.
Akbal, Oktay. Ey Gece Kapını Üstüme Kapat. İstanbul: Can, 1988.
Akbal, Oktay. Hücrede Karmen. İstanbul: Papirüs, 1998.
Asena, Duygu. Kahramanlar Hep Erkek. İstanbul: Doğan Kitap, 2006.
Atay, Oğuz. Tutunamayanlar. İstanbul: İletişim, 1993. Google Books. Web. 25 Ağustos
2018.
Aytmatov, Cengiz. Elveda Gülsarı. İstanbul: Ötüken, 2015. Google Books. Web. 12 Eylül
2018.
Başargan, Özdemir. Gurbet Sofrası. İstanbul: Yeni Dünya, 1979. Google Books. Web. 1
Eylül 2018.
Buğra, Tarık. İbiş’in Rüyası. İstanbul: Bilgi, 1972.
Günel, Burhan. Yağmurla Giden. İstanbul: Bilgi, 1976. Google Books. Web. 1 Eylül 2018.
İleri, Selim. Hepsi Alev. İstanbul: Doğan Kitap, 2007.
Kemal, Yaşar. İnce Memed 3. İstanbul: Toros Yayınları, 1984. Google Books. Web. 1 Eylül
2018.
Kocagöz, Samim. Cihan Şoför. İstanbul: Yeditepe, 1954. Google Books. Web. 12 Eylül
2018.
Kulin, Ayşe. Köprü. İstanbul: Everest, 2015.
Nesin, Aziz. Kalpazanlık Bile Yapılamıyor. İstanbul: Adam, 1984. 4 Eylül 2018.
Pamuk, Orhan. Kafamda Bir Tuhaflık. İstanbul: Yapı Kredi, 2014.
Sepetçioğlu, Mustafa Necati. Ebem Kuşağı. İstanbul: İrfan, 1980. Google Books. Web. 23
Ağustos 2018.
Şafak, Elif. Baba ve Piç. İstanbul: Doğan Kitap, 2016.
Topgül, Tuna Çağlar. Gece Yazan Kedi. İstanbul:
Ünver, Mine Sultan. Yanağımda Soğuk Bir Buse. İstanbul: Portakal Kitap, 2016. Google
Books. Web. 10 Eylül 2018.
X. Uluslararası Dünya Dili Türkçe Sempozyumu Bildiri Kitabı
191
KAZAK TÜRKÇESİ EMİR KİPİNDE KULLANILAN –GIn ve –GIr EKİ
ÜZERİNE*
Arş. Gör. Şengül AYGÜMÜŞ
Ege Üniversitesi / Türkiye
sengul.kaya.aygumus@gmail.com
Caferoğlu, ikinci şahıs emir eki olarak kullanılan –ğıl ve –gil ekinin, Türk dilinin
dördüncü devresinde lehçelerin ayrımı üzerine bazı fonetik değişmelere uğrayarak –ğın, -gin;
-ğıl, -ğil; -ğır, -gir gibi şekiller aldığını belirtmektedir. Ayrıca Caferoğlu, buradaki –l, -n, -r
düzenini fonetik açıdan aynı kaynaktan saymak gerektiğini ifade eder. X- XV. yüzyılları
kapsayan Orta Türkçede kesin olarak bu şekli aldığını belirten Caferoğlu, bu ekin Batı
Türkçesinde daha canlı bir şekilde muhafaza edildiğini ve –gınan, -ginen gibi genişlemiş
şekillerinin de eklenerek kullanıldığını bildirir. Yenisey – Orhun yazıtları devrinde -ğıl, -gil
eklerinin saray dilinde kullanıldığını belirten Caferoğlu, Uygur döneminde sadece anlam ve
kullanılış yönünden farklılaştığını ve günümüzde bazı fonetik ve anlam farklılığı ile bazı
lehçelerde yazı dilinde, bazı lehçelerde ise ağızlarda varlığını koruduğunu ifade eder (1971:
1-10).
Erdal, Eski Türkçede -GIl ekinin genellikle ikinci teklik kişi çekimine eklendiğini,
emir anlamını vurgulamak amacıyla kullanıldığını belirtir. Gramer kategorisi olarak bir
anlamının olmadığını ve isteğe bağlı olarak kullanıldığını bildirir. Bu ekin, nadir de olsa
olumsuzluk eki olan –mA eki ile kullanıldığını (yemӓgil) ve ayrıca –GIl ekinin muhtemelen
–kil ekinden meydana geldiğini ifade eder (2004: 351).
Bu ekin, n’li şekli olan –ġın, -gin yapısı ilk defa Karahanlı Türkçesinde karşımıza
çıkmaktadır (Sertkaya 2009: 147).
Sertkaya, 2. teklik kişi normal çekiminin eksiz olduğunu, -GIl eki ile çekimlenen
şeklinin ise kuvvetlendirilmiş hâlinin olduğunu belirtir. Ayrıca Sertkaya, bu kuvvetlendirme
eklerinin sadece ikinci kişilerde değil, üçüncü kişi çekimlerinde de kullanıldığını
belirtmektedir (1996: 135-142).
Gülsevin, –GIl eki için Sertkaya’nın pekiştirme morfemi adlandırmasını dile
getirerek bu ekin 2. kişilerde dilek-istek, tavsiye, dua yoluyla istek, tavsiye yoluyla gereklilik
ve emir bildirdiğini ifade eder (2007: 111).
Ergin, “Eski Türkçede, Eski Anadolu Türkçesinde ve Osmanlıcanın başlarında
kullanılan –ġıl, -gil eklerinin sadece düz şekillerinin kullanıldığını, eskiden beri bir yandan
bu ek kullanılırken bir yandan da eksiz şekiller kullanılmış olduğunu ve eksiz kullanılışın ise
daha sonradan ortaya çıktığını” belirtmektedir (1983: 306).
Öner, ekle ilgili şu bilgiyi vermektedir: “Kazak Türkçesinde bargıl ve bargın gibi
örnekler eski âbidelerden kalan veya sözlü edebiyatta korunan şekillerdir. Bu arkaik ekin (-
gıl –gın) yazı dilinde asıl fonksiyonunu kaybettikten sonra bugünkü lehçelerde teklik 2. şahıs
emir çekiminde kuvvetlendirme unsuru olarak kaldığı anlaşılıyor” (2013: 191).
Bir başka araştırmacı Özyetgin ise: “Emirde pekiştirme amacıyla teklik 2. şahısta
emir çekiminde kullanılan –GIl, -GIn ekleri, çağdaş Kıpçak sahasında Kırgız, Kazak ve
* Bu bildiri “Kazak Türkçesindeki Emir Kipinin Yapı- İşlev Bakımından İncelenmesi” adlı yüksek lisans tezinin
bir konusudur. Tezde yer alan verilerin gözden geçirilmiş, yeniden ele alınmış ve düzenlenmiş biçimidir.
X. Uluslararası Dünya Dili Türkçe Sempozyumu Bildiri Kitabı
192
Karayim Türkçelerinde geçmektedir. Özellikle arkaik bir şekil olan –ġıl/-ġil ekinin Kazak
Türkçesinde yaşaması dikkat çekicidir” der (2001: 187).
İsayev, günümüz Kazak Türkçesinde yaygın olarak kullanılan emir kipi
işaretleyicilerinin yanı sıra ağız araştırmalarında bazı bölgelerde emir kipinin ikinci şahıs
çekiminde –ġın, -gin, -qın, -kin eklerinin kullanıldığını belirtir. Örneğin: sen bar-ġın “sen
git”, kel-gin “gel”. Bu eklerin eski yazılı metinlerde (örneğin Muhabbetname) ve Altay,
Uygur, Karakalpak gibi Türk dillerinde kullanıldığını bildirir (1998: 195-196, 128-130).
Bu eklerle ilgili Doskyeva, şu bilgileri vermektedir: Emir kipi ikinci teklik şahsın fiil
köküne eklenen –qın, -kin, -gın, -gin ekleri çoğunlukla tavsiye, rica anlamlarını
yansıtmaktadır. Bu şekillerin sadece XIV. yüzyıl ve daha sonraki zamanlarda kullanıldığını,
XV. yüzyılda yaşamış olan Asan Kayğa’nın şiirlerinde de karşılaşıldığını bildirir: “Nӓpsi
aldavşı duspannıñ, nasixatın almagıl” Niyeti kandırmak olan düşman nasihatine kulak asma
(2012: 189).
Doskyeva, günümüz Kazak Türkçesinde bu şekillerin Kazakistan’ın Güney
ağızlarında hala var olduğunu fakat bu yapının sadece ikinci şahıs nezaket dışı formda
görüldüğünü belirtir. Örneğin: bargın “git”, körgin “gör”, aytqın “söyle” (2012: 189).
Abish, Kazak Türkçesinde karşılaşılan –GIn işaretleyicisinin sadece şiirlerde
yaşadığını fakat Güney ağzında hâlâ varlığını koruduğunu özellikle İli bölgesinde
yaşayanların ağızlarında işlek bir şekilde kullanıldığını, bu işaretleyicinin Uygurcanın etkisi
ile kullanılmaya başlanmış olabileceğini belirtmektedir. Buna ek olarak Abish, ekin eski
şeklinin -GIl olabileceğini ifade eder (2014: 21).
Tomanov, -qıl, -ġıl eklerinin eski metinlerde bu ekten gelen emir kipinin şiddetli
emri bildirdiğini, sözlegil “söyle”, bergil “ver”, eşidgil “dinle” şeklinde kullanıldığını,
Azerbaycan Türkçesinde “gelgil” gel, “görgil” gör örneklerinde olduğu gibi bu eklerin de (–
qın, -ğın, -qun, -ğun) eski metinlerde olduğu gibi aynı işlevde kullanıldığını belirtir. Özbek
Türkçesinde kelgin “gel” vb. şekilde görüldüğünü, Kazak Türkçesinde ise bu yapıların
ağızlarda korunduğunu ifade etmektedir (1992: 154).
Tomanov, -qır, -ğır, -qur, -ğur eklerinin –qıl, -ġıl eklerinden farklı olmasının
sebebini duygunun veriliş şekline dayandığını belirtmektedir. Ayrıca Tomanov, Başkurt
Türkçesi ağızlarında qap-talğır, qurıp qalğır “kur, yap” şekillerine rastlandığını, hem şekil
hem de anlam olarak bu eklerin Kazak Türkçesinde de kullanılmakta olduğunu belirtir.
Örneğin: qurğır “kur”, qurıp qalğır “kur, yap” gibi (1992: 154).
Amanjolov, Kazak ağızları ile ilgili yapmış olduğu çalışmada Kazakistan’ın Güney
ağzında -qıl/ -ğıl, -kil/-gil ve –qın/-ğın, -kin/-gin eklerinin karakteristik olduğunu ve yaygın
bir şekilde kullanıldığını belirtmektedir. Ayrıca bu eklerin emir kipi çekiminde kullanıldığını
ve emir anlamını kuvvetlendirdiğini bildirmektedir (1959: 207, 249). Taradığımız eserlerde –
GIl ekine rastlanmamıştır.
1. GIn İşaretleyicisi
Çalışmamızda –GIn eki ile kurulmuş ifadeler ve bu ifadelerin yansıtmış olduğu
işlevler şu şekildedir:
Jağadan alğan düşpannan Yakadan alan düşmandan,
Etekten alğan it qawipti. Paçadan alan köpek daha tehlikelidir.
X. Uluslararası Dünya Dili Türkçe Sempozyumu Bildiri Kitabı
193
Jawğa janıñdı berseñ de, Düşmana canını versen bile,
Sırıñdı bermegin. Sırrını hiç verme.
Jan- seniki, sır –serikteriñdiki, Can senin, sır ise yoldaşlarının,
Onı da umıtpağın (UU1 2003: 231). Onu da unutma.
Bağlama bakıldığı zaman –GIn ekinin bulunduğu “sırıñdı bermegin”, “onı da
umıtpağın” ifadelerinde konuşan kişi dinleyiciye sırrını kimseye söylememesi, söylediklerini
unutmaması üzerine öğüt vermektedir.
Adal bolmay, azamatpın demegin. Dürüst olmadan adamım deme.
Oyran salsan, oylap salğın Saldıracaksan düşünerek saldır,
Öziñe qaytıp timesin. Sana geri dönmesin.
Oysız oq jumsamağın, Plansız ok atma.
Är oğıñdı atap atqın. Atacağın her oku düşünerek at.
Jaralığa janı şıqqanşa jӓrdem bergin, Yaralıya canı çıkana kadar yardım et,
Jazatayım ketpesin (UU 2003: 231). Boşuna yıpranmasın.
“azamatpın demegin”, “oylap salğın”, “jumsamağın”, “atap atqın”, “jӓrdem bergin”
ifadelerinde konuşan kişi dinleyiciye öğüt, tavsiye vermektedir. –GIn eki ile öğüt ve tavsiye
anlamları pekiştirilmektedir.
Osal körip köp duşpannıñ dürmegin, Bir düşmanı güçsüz diye hafife alma,
Bos ümitpen qapı qalıp jürmegin (BS-66 2010: 274). Boş umutla hayal kırıklığına uğrama.
Yukarıdaki metnimizde de “düşpannıñ dürmegin”, “qalıp jürmegin” ifadelerinde
konuşan kişi dinleyiciye düşmanı hafife almaması üzerine tavsiye, öğüt vermektedir.
Ölim arasında jürseñ de, Ölüm arasında yürüsen de,
Ömirden ümit üzbegin. Hayattan umudunu kesme.
Ümit örge tartadı, Umut yükseklere taşır insanı.
Ümitsizdik körge tartadı. Umutsuzluk mezara taşır.
Ümitpen de alğa umtıl, Umutttan da daha fazla çalış,
Ümitiñe jetesin (UU 2003: 231). Umut ettiğine kavuşursun.
Bağlama bakıldığı zaman “ümit üzbegin” ifadesiyle konuşan kişinin dinleyiciye öğüt
verdiği görülmektedir. Öğüt anlamı –Gin eki ile pekiştirilmektedir.
1 -GIn işaretleyicisi Kazakistan’ın Güney ağzına ait arkaik bir özelliktir. Kazak Türkçesinin edebi dilinde
kullanılmamaktadır. Fakat taradığımız eserler içerisinden Uşqan Uya romanında kullanıldığı görülmektedir.
Uşqan Uya romanının yazarı olan Momışulı, Kazakistan’ın güney bölgesindendir. Bu yüzden eserine ağız
özelliklerini yansıtmıştır.
X. Uluslararası Dünya Dili Türkçe Sempozyumu Bildiri Kitabı
194
-GIn eki ile öğüt, tavsiye anlamlarını yansıtan diğer örnek metinlerimiz şunlardır:
Älsizdik – ӓlsizdik, Adaletsizlik- güçsüzlük
Eptilik te erlik. Hüner de cesurluktur.
El değende meyirlenip, Halk dediğinde canın acır,
Jurt değende jüginip İnsanlara yardım gerektiğinde,
Qızmet et. Hizmet et.
Jerge ter tögip, xalıqqa qan tögip Yer için ter dökerek, halk için kan
dökerek,
Qızmet etüwden ayanbağın (UU 2003: 227). Hizmet etmekten kaçınma!
Baqanıñ bağınan Kurbağanın şansından
Sunqardıñ sorı artıq. Şahinin şansızlığı daha iyidir.
Sın aytuw üşin şın ayt. Eleştirmek için gerçekleri söylemeyi
öğren.
Erdiñ tuwı- namıs. Erkeğin bayrağı namusudur.
Oljağa batıp abıroy alğanşa, Ganimetle itibar kazanmaktansa,
Orğa tüsip abıroy alğın (UU 2003: 226). Çukura düşerek itibar kazan.
Erlik elewsiz qalmasın, Yaptığın cesurluk ödülsüz kalmasın,
Ataq- erge sawğa, olja –elge sawğa. Şan-şöhret er için, ganimet halk için iyi.
Olja eldiki- oğan timegin. Kazanç halkındır, ona dokunmayın.
Tayaqtan taymasañ, Dayaktan kaçmazsan,
Semserden seskenbeseñ, Kılıçtan ürkmezsen,
Jendim dey bergin (UU 2003: 227-228). Kazandım de/ diyebilirsin.
Olja alma, ataq al, Kazanç alma, unvan al.
Xalıq aldında bolğan adal. Halk önünde olan dürüsttür.
Olja men ӓyelge basqınşılar ğana qumar. Kazançla kadını saldırganlar isterler.
Adal bolmay azamatpın demegin (UU 2003: 231). Dürüst olmadan adamım deme.
Tӓkӓppar tının kirme, <bil!> demeğim, Kibirli taklidine girme “bil” demek
istiyorum.
Xalıqtı kewde kerip tildemegin. Halk hakkında kötü konuşma.
Nışanı momındıqtıñ – kişipeyil, İyliğin en iyisi mütevazı olmaktır.
X. Uluslararası Dünya Dili Türkçe Sempozyumu Bildiri Kitabı
195
Kişik bop eş adamdı kündemegin (BS-66 2010: 275). Küçük olan sen, insanlara kötü söz
söyleme.
Suw bergenge süyiñdi bergin, Su verene hediyeni ver,
Aq niyetindi bilsin (BS-65 2010: 205). İyi niyetini bilsin.
Qarsılasqannan duşpan qaymığadı. Karşı durursan eğer düşman çaresiz bir
hale gelir.
Janın ayamay tiyiskennen jaw jalt bere jöneldi. Hiç acımazsan eğer düşman hemen kaçar.
Jüregi tazanıñ örisi keñ. Kalbi temiz olanın gönlü geniş olur.
Adam tanısañ- adal tanığın. İnsanı tanımak istiyorsan iyi tanı.
Er baqıtı el qolında, Erkeğin mutluluğu halkın elinde,
El baqıtı er qolında (UU 2003: 230). Halkın mutluluğu ise erkeğin elindedir.
Yukarıdaki örnek metinlerde görüldüğü gibi konuşan kişi dinleyiciye öğüt ve tavsiye
verirken emir kipi işaretleyicilerine ek olarak –GIn ekini kullandığı görülmektedir. Bağlama
bakıldığı zaman bu ek, öğüt ve tavsiye anlamını kuvvetlendirmekte ve pekiştirmektedir.
- Mına qaqırağan qısta menin de oqta-tekte tüşkirip-pısqırıp qalatınım bar.
Onday-onday bola beredi. Apañnıñ amandığına şükir, qarağım. Qısıllmayqımtırılmay,
jaybaraqat jayğasıp otırğın, şırağım (UU 2003: 64).
- Şu soğuk günlerde benim de arada sırada hapşurduğum, öksürdüğüm günler
oluyor. Teyzenin sağlığına şükürler olsun, yavrucuğum. Hiç çekinmeden otur
çocuğum.
Verilen metinde “jayğasıp otırğın” ifadesi ile konuşan kişinin dinleyiciye
oturması yönünde davette bulunduğu görülmektedir. –GIn eki ile davet etme anlamı
pekiştirilmektedir.
Ol- senin papañnıñ tuğan apası. Demek senin de apañ boladı, -deydi maması.
- Al men sol Müzey apanıñ qasına barsam, mağan urıspay ma?
- Joq, urıspaydı, barğın (UU 2003: 201).
- O, senin babanın öz ablası. Demek senin de halan oluyor, dedi annesi.
- Ben o Muzey ablanın yanına gitsem, bana bağırır mı?
- Hayır, bağırmaz git.
Verilen örnekte “bargın” ifadesi ile konuşan kişinin dinleyiciye gitmesi
yönünde izin verdiği, müsaade ettiği görülmektedir.
X. Uluslararası Dünya Dili Türkçe Sempozyumu Bildiri Kitabı
196
Qulın kisinedi. Jıra jaqtan tüye bozdadı. Aldiyar qariya qaytadan öziniñ
ӓdettegi tӓkappar xalına kelip, qasında turğan bozbalağa burıldı.
- Barıp bürkitti alıp kel. Üyde, bosağağa tayaw tuğırında otır. Jeñgeni
umıtpağın (MJ 2016: 161)…
- Tay kişnedi. Uzaklardan deve sesi geldi. Aldiyar ihtiyar, her zamanki kibirli
tavrı ile genç çocuğa döndü.
- Git kartalı getir. Evde çıkışa yakın bir yerde otur. Yengeni unutma.
Metinde konuşan kişi dinleyiciye bazı talimatlar vermektedir. Daha sonra da
“umıtpağın” ifadesi ile yengesini unutmaması üzerine tembihte bulunmaktadır. Emir
kipi eklerinin yansıtmış olduğu tembih işlevi –GIn eki ile pekiştirilmektedir.
Balası bilet alıp oralğannan keyin, tüski tamaqtan soñ:
Barlıq qalğan aqşañdı alıp, meni endi magazinge ertip barğın (UU 2003: 222).
Çocuğu bilet alıp öğlen yemeğinden döndükten sonra:
Kalan paranın tamamını alarak beni bakkala götür.
Verilen metinde “ertip barğın” ifadesi ile konuşan kişi, dinleyiciye onu bakkala
götürmesi için istekte bulunmakta ve istek anlamını kuvvetlendirmek ve pekiştirmek
amacıyla –GIn ekini kullanmaktadır.
- E-e, onda dombırañdı qolıña alğın.
- Mağan da sonıñ kerek edi, -dep Quljabay küldi.
- Qısılma, qarağım. Bunda böten eşkim joq qoy, - dedi ӓkem (UU 2003: 65).
- Haydi o zaman dombırayı eline al.
- Benim için de o gerekliydi (ben de öyle demeni bekliyordum), diyerek
Kuljabay güldü.
- Kendini kasma, yavrucuğum. Burada yabancı kimse yok, dedi babam.
Verilen metinde konuşan kişi “qolıña alğın” ifadesi ile dinleyiciye dombırayı
eline alması ve çekinmeden çalması yönünde istekte bulunmaktadır. Emir kipi
eklerinin yansıtmış olduğu istek ifadesi –GIn eki ile pekiştirilmektedir.
Qudalarımmen söylesip, kelinimdi oşağımnıñ basına qayta qaytaruwğa septigiñ
tiyer me dep kep otırmın. Kelinimniñ bereke ekeninde, mereke ekenin de endi
tüsinbedim be men beybaq. Amalım tawsılıp, aqılım aljıp, aldıña kelgen jayım
bar, jarqınım. Qayğıma ortaq bolğın, qarağım (UU 2003: 157)!
Gelinimin eve tekrardan dönmesi için dünürlerimle konuşmamın yardımı
dokunur mu, diye düşünüyorum. Gelinimin huzurlu ve mutlu olduğunu şimdi
anladım. Çaresizce karşısına dikildim. Beni anla yavrum, dedim.
Verilen metinde “qayğıma ortaq bolğın” ifadesi ile konuşan kişi dinleyiciden onu
anlaması yönünde istekte bulunmaktadır. –GIn eki ile istek anlamı pekiştirilmektedir.
X. Uluslararası Dünya Dili Türkçe Sempozyumu Bildiri Kitabı
197
Yukarıdaki örnek metinlerde görüldüğü üzere Kazak Türkçesinde yaşça büyük olan
kişilerin küçüklere hitap ederken –GIn ekini kullandıkları görülmektedir. Fakat yaptığımız
çalışmada yaşça küçük olanların veya statü olarak daha düşük olan kişilerin de yaşça veya
statü olarak büyük olanlarla konuşurken söylemlerine nezaket katmak amacıyla –GIn ekini
kullandıkları tespit edilmiştir.
- Oybay, tuqımıñ qurğır-ay! Söytip pe edi? –dep apam küle sasqalaktap ornınan
turdı. Men külip:
- Otırğın, otırğın. Aytqanda da: “munı, ata, apam eşkimge aytuwşı bolma
değen” dep qattı eskertip edi (UU 2003: 211).
- Eyvah, Allah soyunu kurutsun! Öyle yapmış mı gerçekten, diyerek ninem
güldü ve şaşırarak yerinden kalktı.
Ben gülerek:
- “Otur(unuz) otur(unuz)” dedim. Bu arada “bunu ninem ve dedem kimseye
anlatma” diyerek beni uyardılar.
Metinde konuşan kişi kendinden yaşça büyük olan ninesine hitap etmektedir.
Bu yüzden ifadesine nezaket katmak amacıyla -GIn ekini kullanmaktadır. –GIn eki ile
kurulan ifade, emir anlamından ziyade teskin etme, sakinleştirme anlamlarını
yansıtmaktadır.
İnisi de ojarlaw bolsa kerek. Ağasın qağıta söylepti:
- Sender siyaqtı qaşanğı üy küşik bolıp otırayın. Oşaq tübin añdudı sağan-aq
buyırtsın. Meniñ qatınım joq, balam joq. Salt bastı, sabaw qamşılı, arqam keñ
adam emespin be. Sen-aq qatınıñdı quşaqtap jata bergin (UU 2003: 53).
- Kardeşi de sert biri olsa gerek. Ağabeyinin sözünü keserek konuştu:
- Ne zamana kadar sizin gibi ev köpeği olarak oturacağım? Ev işlerinin takibini
sana yönlendirsin. Benim eşim ve çocuğum yok. Tek başıma bekâr, özgür adam
değil miyim? Sen kendi eşine sarılarak hayatına devam et!
Metinde erkek kardeş sinirlenir ve ağabeyi ile konuşurken “jata bergin”
ifadesiyle ağabeyine sitem ettiği görülmektedir. Sitem ifadesi –GIn eki ile
pekiştirilmektedir.
- Ay tovariṩ - qarağım milsiya, aynalayın men izmenyayus, şırağım.. ayıpqa
buyıra körmegin, -dep, qorağa qaray tartadı (UU 2003: 204).
- Hey canım polis, özür diliyorum; kusura bakmayın, diyerek ahıra doğru
yöneldi.
Metinde geçen “ayıpqa buyıra körmegin” ifadesi ile statü olarak düşük olan birinin
kendinden daha yüksek statüde olan kişiye hitap ederken –GIn ekini kullandığı
görülmektedir. Konuşan kişinin ifadesine nezaket katmak amacıyla –GIn ekini kullandığı
görülmektedir.
X. Uluslararası Dünya Dili Türkçe Sempozyumu Bildiri Kitabı
198
2. GIr İşaretleyicisi
Kaymaz, -GIr ekinin 2. ve az da olsa 3. şahıslarda kullanılmakta olduğunu, bu ekle
kurulan alkış ve kargışların, diğer emir işaretleyicileri ile kurulan alkış ve kargışlardan farklı
olduğunu belirtir. Ayrıca Kaymaz, Baytırmurzayof’un –GIr ekini umut fiilleri başlığı altında
yer verdiğini dile getirir ve bu ekin emir değil, geleceğe yönelik olarak dua, dilek, temenni
gibi anlamları ifade ettiğini belirtir (2012: 2759).
Ergönenç Akbaba, -GIr ekinin pekiştirici olduğunu, Türk lehçelerinde veya eski
Türkçede genellikle –GIl şeklinin değil, -GIr şeklinin sık kullanıldığını belirtmektedir.
Ergönenç Akbaba, Nogay Türkçesinde rastlanan –GIr eki ilgili şu bilgileri vermektedir:
“Ekin sadece dua ve beddualarda kullanılması bir kalıplaşmayı akla getirmektedir. Verilen
örneklerde aktarma her ne kadar 3. teklik ve çokluk şahıslar için yapılsa da dua veya
bedduada hitap edilen varlık aslında “sen veya siz” yani 2. teklik veya çokluk şahıstır”
(2008: 161-167). Bu durum çalışmamızda da görülmektedir. Aktarmalar her ne kadar 3.
şahıslar için yapılsa da hitap edilen varlık 2. kişilerdir.
Kazak Türkçesinde -GIr eki ile kurulmuş alkış ve kargış örnek metinler şunlardır:
2.1. Kargışlarda –GIr eki kullanımı:
Ata-babañnıñ köri janğır (QTFS 2007: 33)!
Ecdatlarının mezarı yansın!
Bağın aşılmağır (QTFS 2007: 51)!
Hiçbir işin istediğin gibi olmasın!
Buyırıñ şıqpağır (QTFS 2007: 74)!
İyilik bulmayasın!
Jağıñnan alğır (QTFS 2007: 98)!
Kötü kötü konuşma!
Jer jastañğır! Jetpey Jer jastañğır (QTFS 2007: 112)!
Öl, zamanın gelmeden toprağa kavuş!
Juwadan solğır (QTFS 2007: 116)!
Durmadan ağlayasın!
Jurtta qalğır (QTFS 2007: 118)!
Terk edilmiş olarak kal!
İyesiz qalğır; Aldıra qalğır; Artında qalğır (QTFS 2007: 131)!
Sahipsiz kal; kimsesiz kal!
X. Uluslararası Dünya Dili Türkçe Sempozyumu Bildiri Kitabı
199
Köziñ körip, qolıñ ustamağır (QTFS 2007: 146)!
Gözün görüp, elini kullanama (elsiz kal)!
Köktey solğır; kögermey, köktey sol (ğır) (QTFS 2007: 149)!
Yolun açılmasın, ot gibi kuru!
Töbeñnen (tas töbeñnen) urğır (QTFS 2007: 282)!
Tependen taş düşsün, öl!
Awzıñ (erniñ) aqqa timegir (QTFS 2007: 37)!
Ağzın yemeğe erişmesin, aç kal!
Ayağıñ aspannan (kökgen) kelgir (QTFS 2007: 45)!
İyilik bulamayasın!
Kejegeñ kesilgir (QTFS 2007: 136)!
Nefesin kesilsin, öl!
Kösegen görermegir (QTFS 2007: 156)!
Çocuksuz kal!
Atıñ öşkir (QTFS 2007: 37)!
Adın silinsin!
Basıña köriñgir; basıñmen ketkir (QTFS 2007: 60)!
Bu yaptıkların başına gelsin!
Jağı tüskir (QTFS 2007: 99)!
Dilsiz kal.
Tuwmay, tuwa şökkir (QTFS 2007: 286)!
Çocuğun olamasın, çocuk sevemeyesin!
Jer jutqır (QTFS 2007: 112)!
Yer yutsun!
- Tart tiliñdi, tiliñ kesilgir! - dep aqırıp jiberdi esin jiğan xan. – Qaydağı kek,
kimdi aytıp tursıñ (MJ 2016: 91)?
- Sus artık, dilin kopsun, diye bağırıverdi kendine gelen padişah. Nasıl bir
intikamdan bahsediyorsun, kimi îmâ etmeyi çalışıyorsun dedi.
X. Uluslararası Dünya Dili Türkçe Sempozyumu Bildiri Kitabı
200
- İyӓ, men öz betimmmen oynap jürdim ğoy, -dedi Sӓwle.
- Oy, oynamay ket, oynamay ketkir! –dep nemeresine ursıp aldı da, mağan
qarap, -suwındı ağıta ber, aldımen juwınıp-şayınıp alayıq, -dep şeşingeli
qabinetke qaray bettedi. –Sen menin eki tuwıp, bir qalğanım emessiñ, sen
Saparbay men Quntaydıñ qızısıñ, -dedi (UU 20003: 208).
- Evet , kendi kendime oynuyordum, dedi Sevle.
- Yaa daha da oynama, diyerek torununa bağırdı. Sonra bana bakarak suyu aç,
önce yıkanalım, diyerek soyunmak için odaya doğru yöneldi. Sen, benim ne
akrabam ne arkadaşımsın, sen Saparbay ile Kuntay’ın kızısın, dedi.
-
2.2. Alkışlarda –GIr eki kullanımı:
Çalışmamızda deyim ve atasözleri dışında taramış olduğumuz eserlerde de
konuşan kişinin dinleyiciye alkışta bulunurken –GIr ekini kullandığı görülmektedir.
Köp jasa; köp jasağır (QTFS 2007: 156)!
Çok yaşa!
Oyınıñ osılsın, oyınıñ osılğır (QTFS 2007: 229)!
Zihnin açılsın, iyi düşünesin!
Maylıbaydıñ ülken ulı köterilip qaldı:
- E, bar bolğır, bar bol, - dedi Ötepke şın rizaşılıqpen. Awılınıñ betke ustar
pısığı bolsa kerek, Ötep bir qiyaq murttı kisini aşıra maqtadı:
- Dañqı elden arı asqan,
- Parqı kökpen talasqan.
- Eldiñ körki Erbolday
- Ağalarmen jarasqan, -dedi (UU 2003: 117).
- Maylıbay’ın büyük oğlu beklenmedik anda geldi:
- Hey sen var ol, var ol, dedi Ötep’e içten sevinerek. Köyün en çalışkanı o olsa
gerek, Ötep, bıyıklı adamı övdü.
- Adını bütün halk bilen,
- İyiliği gökyüzüyle yarışan
- Halkın sevdiği Erbol gibi,
- Ağabeyleriyle iyi anlaşan, dedi.
Osı tusqa kelgende jurt işinen bir kempir:
- Aynalayın-ay, el kökeyin tawıp aytıp otır ğoy, köp jasağır, -dey berdi. Ötep
termesin jalğastırıp otır:
X. Uluslararası Dünya Dili Türkçe Sempozyumu Bildiri Kitabı
201
Al ağayın, al deyin,
Kelininiz bal deyin.
Bet aşayın tap qazir,
Körer körik bar deyin.
Oğan deyin, şırağım,
Oğan deyin, şırağım,
Mağan sӓlem sal deyin (UU 2003: 118).
Tam da burada halk içinden yaşlı teyze çıkarak:
Yavrucuğum, halkın içindeki bütün problemleri söylüyor, çok yaşa, dedi. Ötep
şiirine devam ediyor:
Halkım, al diyorum,
Gelininiz bal diyorum,
Yüzünü açayım şimdi,
Göreceğimiz var diyorum,
O zaman kadar yavrucuğum,
Bana selam ver diyorum.
- Äy, kempir-ay, keşeli beri ğana renin kirip, adam qatarına qosılıp kele jatır
edin, bay bolğır, osı jılamay-sıqtamay aytşı aytatınıñdı (UU 2003: 213).
- Hey kadın, bugün biraz olsun kendine gelmişsin. Var ol, söyleyeceğini insan
gibi ağlamadan, sızlamadan söyle.
- Äy, bay bolğır, şırağım, - dep kelinine qarap Müzey apa alaqanın jayıp. – Eñ
bolmağanda qonaqtarına maza berseyşi, basqa üyde jas bala joq deysiñbe, ol
üylerdiñ qonaqtarı da temeki tartıp, araq işpey me, bular künde kelip, temeki
tartıp, araq işip, basıña oynaqtap, seni ığır etip pe edi? Qoy şırğım, büyrekten
siraq şığara berme, - dedi (UU 2003: 219).
Yavrucuğum, var ol, diye gelinine bakarak Muzey teyze ellerini uzattı. En
azından misafirlerini rahat bıraksana, başka evde çocuk yok mu sanıyorsun? O
evlerin misafirleri de sigara, içki içip eğlenerek seni yormuş muydu? Bırak
çocuğum boşuna iş çıkarma dedi.
- Ay, bay bolğır, -dedi mağan ökpelep, - jazatın bolsan, kelinimdi jamandamay
jaz, jamandaw kerek bolsa, menin özimdi-aq jamanda (UU 2003: 224).
Ah, sen var ol, dedi bana küserek, yazacak olursan gelinimi kötülemeden yaz,
kötülemek istiyorsan beni kötüle.
X. Uluslararası Dünya Dili Türkçe Sempozyumu Bildiri Kitabı
202
SONUÇ
• -GIn ve –GIr ekleri, -GIl ekinin zamanla fonetik ve anlamsal değişmeye uğraması
sonucunda ortaya çıkmış olan kökteş eklerdir. Günümüzde Kazak Türkçesinde –GIr
eki alkış ve kargışlarda koyulaşırken, -GIn eki ise emir kipi eklerinin yansıtmış
olduğu işlevleri kuvvetlendirmede, pekiştirmede koyulaşmıştır.
• Her iki ek de düzenli bir şekilde emir kipinin ikinci teklik kişi çekiminin eksiz hâline
eklenerek pekiştirme, kuvvetlendirme işlevini yansıtır.
• Birçok araştırmacı, Kazak Türkçesinin Güney ağzında –GIn ekinin hâlâ varlığını
koruduğunu ve bu ekin sadece emir kipinin nezaket dışı formunda kullanılarak kaba
ifadeyi yansıttığını bildirmiştir. Fakat çalışmamızda, –GIn ekinin sadece kaba
ifadeyi yansıtmak için kullanılmadığı, bazı durumlarda ifadeye nezaket katmak için
de kullanıldığı görülmektedir.
• Bağlama bakıldığı zaman -GIn eki ile kurulan ifadenin emir anlamına ek olarak
sitem, izin verme, nezaket, tembih, istek gibi birçok anlamı kuvvetlendirdiği,
pekiştirdiği de görülmektedir.
KAYNAKÇA
Abish, Aynur. Modality in Kazakh as spoken in China. Uppsala Universitet, 2014.
Akbaba Ergönenç, Dilek. “Nogay Türkçesinde Emir Kipinde Kullanılan GIr Eki Üzerine.”
VI. Uluslararası Türk Dili Kurultayı, Ankara (2008): 161-168.
Amanjolov, Sarsen. Voprosı Dialektologiy i İstoriy Kazaxskogo Yazıka. Almatı, 1959.
Baytursınov, Ahmet. Til Tağılımı. Almatı: Ana Tili, 1992.
Bekturov, Ş.K. Qazaq Tili: Leksiqa, Fonetika, Morfologiya, Sintaksis. Almatı: Atamura,
2006.
Caferoğlu, Ahmet. “Türkçemizde –GIL ve – Gil Emir Eki.” TDAY-Belleten 1971. (1989): 1-
10.
Doskyeva, B.J. “Buyrıq Ray Tulğaları Turalı.” Professor Marxabat Tomanovtıñ 80 Jıldığına
Arnalğan, Filologiyanıñ Qazirgi Kezeñdegi Basımdıqtarı: Dӓstüri Men Bolaşağı.
Almatı: Qazaqstan Respubliqası Bilim Jӓne Ğılım Ministirligi Äl-Farabi Qazaq Ulttıq
Üniversiteti (2012): 187-191.
Düysembekova Seydimbekqızı, Lӓzzat. Qazaq Tilindegi Buyrıq Raydıñ Qurılısı Men
Mağınası. Almatı: Oquw Quralı, 1999.
Ercilasun, Ahmet Bican. Kars İli Ağızları Ses Bilgisi. Ankara: Gazi Üniversitesi Yayın No:
29, Gazi Eğitim Fakültesi Yayın No: 2, 1983.
Erdal, Marcel. A grammar of Old Turkic. Leiden, Boston, Köln: Brill, 2004.
Ergin, Muharrem. Türk Dil Bilgisi. İstanbul: Boğaziçi, 1983.
Grammatiqadağı Düniyeniñ Tildik Beynesi. Haz. M. Malbaqov, Z. Axmetjanova ve T.
Januzaq. Qazaqstan Respubliqası Bilim Jӓne Ğılım Ministrliginiñ Ğılım Komiteti, A.
Baytursınov Atındağı Til Bilimi İnstituwtı.Alamtı: Qazğurt, 2014.
Gülsevin, Gürer. Eski Anadolu Türkçesinde Ekler. Ankara: Türk Dil Kurumu, 2007.
X. Uluslararası Dünya Dili Türkçe Sempozyumu Bildiri Kitabı
203
Isqaqov, Axmedi. Qazirgi Qazzaq Tili: Morfologiya. Almatı: Ana Tili, 1991.
İsayev, Seyilbek. Qazaq Tili, Oquw Quralı. Almatı: Öner, 2013.
İsayev, Seyilbek. Qazirgi Qazaq Tiliñdegi Sözderdiñ Gramatiqalıq Sipatı. Almatı: Rawan,
1998.
Kaymaz, Zeki. “-GIr Eki Hakkında.” VI. Uluslararası Türk Dili Kurultayı Bildirileri,
Ankara: TDK (2012): 2753-2760.
Öner, Mustafa. Bugünkü Kıpçak Türkçesi. Ankara: Türk Dil Kurumu, 2013.
Özyetgin, A. Melek. Ebu Hayyan, Kitabu’l-İdrak li Lisani’l- Etrak, Fiil: Tarihi-
Karşılaştırmalı Bir Gramer ve Sözlük Denemesi. Ankara: KÖK Sosyal ve
StratejikAraştırmalar Vakfı, 2001.
Qaliyev, Ğ. Ve Ş. Sarıbayev. Qazaq Diyalektologiyası. Almatı: Ana Tili, 1991.
Qazaq Gramatiqası (Fonetika, Sözjasam, Morfologiya, Sntaksis). Astana: Qazaqstan
Respubliqası Bilim Jӓne Ğılım Ministrligi A. Baytursınulı Atındağı Til Bilimi İnstitutı,
2002.
Sayrambayeva, Talğat. Qazaq Til Biliminiñ Mӓseleleri. Almatı: Abzalay, 2014.
Sertkaya, Osman Fikri. “Bolsungıl Tep Tediler.” Uluslararası Türk Dili Kongresi 26 Eylül-
3 Ekim 1988, Ankara (1996): 135-142.
Sızdıqova, G.O. Qazirgi Qazaq Tili Morfologiyası. Almatı, 2012.
Tomanov, M. Türki Tilderiniñ Salıstırmalı Gramatiqası.Almatı: Qazaq Üniversiteti, 1992.
Örneklerin Alındığı Kaynakça
(MJ): Älimjanow, Änvar. Maxambettiñ Jebesi. Almatı: Xalıqaralıq Abay Kluwbı, 2016.
(BS-65): Babalar Sözi: Jüz Tomdıq, 65- Tom, Qazak Maqal- Metelderi, Astana: Foliant,
2010.
(BS- 66): Babalar Sözi: Jüz Tomdıq, 66- Tom, Qazak Maqal- Metelderi, Astana: Foliant,
2010.
(KA): Gürsü, Uğur. Kazak Atasözleri. Ankara: TDK, 2017.
(KTFS): Keñesbayev, I. Qazaq Tiliniñ Frazelogiyalıq Sözdigi. Almatı: Qazaqparat, 2007.
(UU): Momışulı, Bavırjan. Uşqan Uya. Almatı: Atamura, 2003.
X. Uluslararası Dünya Dili Türkçe Sempozyumu Bildiri Kitabı
204
EDEBİYAT VE İLETİŞİM
Prof. Dr. Gıyasettin AYTAŞ
Gazi Üniversitesi / Türkiye
giyaytas@gazi.edu.tr
GİRİŞ
Bir ünlü yazarımız “yaşı on dört olup da şiir yazmayı denemeyen, içinde şiir yazma
isteği olmayan bir genç düşünemiyorum.” diyor. Peki, böyle duygu coşkunluğu içinde güzel
şeyler yazmaya iten güç nedir? Şurası bir gerçek ki insanın dünyada var olduğu andan
günümüze kadar edebiyat ve edebî eser de var olmuştur. Bu eserler, müzeler ve
kütüphanelerde yer almaktadır.
Edebiyat eserleri var olduğu andan itibaren, üzerinde konuşulmaya, canlılığını
sürdürmeye devam etmiştir. Ünlü Alman şairi Goethe’nin bir arkadaşına yazdığı mektupta şu
sözleri edebiyatın önemini ve rolünü özetlemektedir: “Gittikçe anlıyorum ki edebiyat
insanlığın ortak malıdır ve her yerde, her zamanda yüzlerce, ama yüzlerce insanda ortaya
çıkar. Biri ötekinden biraz daha iyi becerir ve ötekinden biraz daha su yüzünde kalabilir;
hepsi bundan ibaret.”
Edebiyatın ana malzemesi dildir. Hangi tür ve şekilde olursa olsun, duygu, düşünce,
his ve hayaller dil aracılığı ile anlamlı olur ve gerçek değerine ulaşır. Resim sanatı için boya,
mimari için tuğla ne denli önemli ise edebiyat içinde dil o denli önemlidir. Her insan bir
düşünce, his ve hayale sahiptir. Bunları her zaman ve istediği şekilde dile getiremez. Getirse
bile çoğu zaman yeterli ve etkili olmaz. Bu durumu Âkif bizim için şöyle özetler:
“Ağlarım, ağlatamam; hissederim, söyleyemem;
Dili yok kalbimin, ondan ne kadar bîzârım!”
Her insan sanatkâr olamıyor, sanat yapamıyor. Sanatkâr olmak demek, hayata ve
olaylara değişik pençelerden bakmak, herkesin gördüğünden ve hissettiğinden farklı olanı
görmek ve hissetmektir. Yunus emre bu noktada şöyle sesleniyor:
“Ben bir acep ile geldim, kimse halim bilmez benim,
Ben söylerim, ben dinlerim, kimse dilim bilmez benim.
Benim dilim kuş dilidir, benim ilim dost ilidir,
Ben bülbülüm, dost gülümdür, bilin gülüm solmaz benim.”
Dili güzel ve etkili bir şekilde kullanarak duygu, düşünce ve hayalleri sözle veya
yazıyla anlatma sanatına edebiyat diyoruz. Edebiyat (özellikle günümüzde) insanları
birbirine yaklaştıran, hayatı daha kolay ve daha güzel yaşanılır kılan, bir güzel sanat türü
olarak kabul edilmektedir.
İnsan düşünen, duyan, hoşlanan, üzülen ve sevinen bir varlıktır. Onun dünyasında
var olan bütün gelişmeler, edebiyatın konusudur. İnsan ilişkileri, dış dünyanın güçlüklerinin
insanda meydana getirdiği sıkıntılar, sevinçler ve mutluluklar edebiyatçı tarafından yazılı ve
sözlü olarak anlatılabilir. Edebiyatçı kelimeleri, söz gruplarını, hatta heceleri belirli bir
güzellik anlayışı ile yan yana getirerek bir eser vücuda getirir.
X. Uluslararası Dünya Dili Türkçe Sempozyumu Bildiri Kitabı
205
İstiklâl Marşımızın şairi Mehmet Akif Ersoy: “Edebiyat hayattır.” der. Hayatı ele
alan edebiyat, doğrudan insanı anlatır. Bu yüzden insanı ilgilendiren her şey, edebiyatı da
ilgilendirir. İnsan davranışlarını inceleyen psikoloji, toplumda gruplar arası ilişkileri
değerlendiren sosyoloji, insan sağlığını inceleyen tıp ve insanın dışında tabiat, bitki, hayvan
ve gökyüzünü araştıran fizik, biyoloji ve astronomi gibi bilimlerle edebiyatın yakın ilişkisi
vardır. Edebiyatçı kendisi ve dış dünyada gözlemlediği olay ve bilgileri şiir, roman, hikâye,
piyes, senaryo, vb. türler hâlinde insanlara sunar. Bazen gökyüzünün uçsuz bucaksız
maviliğini, zaman zaman insanın iç dünyasını eserinin malzemesi olarak kullanır.
Ünlü Fransız yazar Jules Vernes’in romanlarında kahramanlarının Asya seyahatleri,
denizler altında yapılan geziler, Dünya’nın merkezine yapılan inceleme gezileri ve
insanoğlunun bugün hayal kabul edilenleri gerçekleştirmesi, edebiyatçının öncü rolünü
gösterir.
20. yüzyılda iki dünya savaşı yaşayan günümüz insanı 1950’li yıllardan sonra
edebiyatın toplum için vazgeçilemez bir değer olduğunu kabul etmiştir. Okuduğumuz, bir
şiir, bir roman, izlediğimiz güzel bir tiyatro (piyes) film (senaryo olarak) insanın önünde
yepyeni ufuklar açar. İnsanların dünyanın neresinde olursa olsun birbirlerini anlamalarını ve
tanımalarını sağlar. Edebiyatın bir diğer yönü insanı eğlendirmesi ve dinlendirmesidir. O
halde bir edebî eserde neler bulunmalı ve onu nasıl okumalıyız?
Edebi eserleri, toplumsal mensubiyetimizi, değer yargılarımızı bir kenara bırakarak
okuyor ve etkileniyorsak büyük bir yanılgının içine düşmüşüz demektir. Yazarın amacı
kendi etkilenmelerini bize sunmak ve bizi kendi etki çemberine dâhil etmektir. İşte okuyucu,
bu etki çemberine girmeden esere yaklaştığı oranda ondan yararlanabilir. Duygularımızın
kontrolünü elimizde yeterince tutamadığımız gençlik yıllarında, okuduğumuz eserlerin
etkisinde kaldığımız, çoğu zaman bu etkinin sonucu olarak sosyal uyumsuzluklar
yaşadığımız olmuştur. Aynı durum kişiliği tam olarak oturmamış yetişkinlerde de
görülebilir. İşte bu etkileme ve etkilenme edebiyatın iletişim gücünü ve sonuçlarını gösteren
en önemli yanıdır.
Edebiyat her zaman hayatın gerçekleriyle bizi yüzleştirmez. Ne kadar gerçekçi
olursa olsun bir edebi eser, yazarının hayatının ve gözlemlerinin etkilerini taşır. Dolayısıyla
onunla sınırlıdır. Her insanın kendine özgü bir hayat sınırlılığı ve anlayışı olduğu
gerçeğinden yola çıkacak olursak, kitaplar hayatı öğretmez, hayata yazarının nasıl baktığı ile
ilgili bize bakış açıları sunar.
Edebî eserler sadece bizi eğlendirmek için yazılmazlar. Bununla birlikte, edebi
eserlerin eğlendirici ve dinlendirici özellikleri de vardır. Yine edebi eserler, zevk almak için
okunmaz. Fakat okuyucu ondan zevk de alır. Buna edebî zevk diyoruz. Edebî eserin amacı
ne olursa olsun okuyucunun benliğini etkilemesi kaçınılmazdır. Edebiyatın bir başka özelliği
de içinden çıktığı toplumun ortak zevk, duygu ve yaşayış biçimlerinden beslenmesidir. Bir
toplumun bu ortak zevk, duygu ve yaşayış biçimleriyle olaylar karşısında takındığı tavırlar
bütününe kültür adını veriyoruz. Bütün insanların ortak yönleri vardır. Bunlar doğum, ölüm,
yeme-içme ihtiyacı, diğer insanlarla bir arada bulunma, sevme, bağlanma, nefret vb. İnsanlar
arasındaki bu ortak yönler farklı toplumlarda farklı tavırlar oluşturur.
Bir Fransız mutfağı, komşusu olan İtalyanların mutfağından farklıdır. Bir Türk
mutfağı da İtalyan veya Fransız mutfağından farklıdır. Yani yemeklerinin yapılış tarzları,
içlerindeki malzeme, malzemenin oranı gibi. Bu fark sadece yemeklerde görülmez. Bu
toplumların düğünleri, bayramları, oyunları da birbirinden tamamen farklıdır. İşte bu
X. Uluslararası Dünya Dili Türkçe Sempozyumu Bildiri Kitabı
206
farkların tamamına kültür diyoruz. Bir edebî eser de içinden çıktığı dilin ve toplumun bu
farklılıklarını yansıtır. Edebiyatçı bunu bilerek, isteyerek yapabilir. Bazen de içinden çıktığı
toplumun kültürüne farkında olmadan şiirinde, romanında, piyes veya senaryosunda yer
verir. Bu duruma edebiyatın dil ve kültürle olan bağı diyoruz. Bir edebiyatçı düşüncelerini
herhangi bir mantık kuralına bağlı kalmadan anlatabilir. Buna bir örnek verelim: “Beynimde
ansızın bir şimşek çaktı.” dediğimiz zaman bir tabiat olayını alarak onunla hiç ilgisi olmayan
düşünceyi anlatabiliriz. Bu sözün anlamı beynimizde şimşek çakması veya yıldırım düşmesi
olayı değildir. O anda aklımızda çok kuvvetli bir düşüncenin oluştuğunu anlatmaktır.
Edebiyatın gücü ve diğer bilim dallarından farkı, birçok örneğini verebileceğimiz, bu
söyleyiş serbestliği ve üstünlüğüdür.
Edebiyat Eğitimi ve İletişim
Yirmi birinci yüzyıl insana yeni roller vermekte, onu yeniliğe açık, yaratıcı,
düşünebilen bireyler olarak görmek istemektedir. Yaratıcı düşünme ve gelişim için iletişim
becerilerinin en üst düzeyde olması beklenir. İletişim becerilerini etkin kullanabilmek için
dili etkili ve güçlü kullanabilmemiz gerekir. Bu da ancak edebiyat eğitimi ile sağlanabilir.
Aileden başlayarak okul ve çevre ilişkisi ile birlikte gelişen iletişim becerileri, bireyi
diğerlerinden ayrı ve ayrıcalıklı kılar.
Her türlü iletişim tekniğinden yararlanmak üzere çok iyi oluşturulmuş bir eğitim
müfredatı ve bu müfredatı destekleyecek ders kitapları hazırlanmalıdır. Ders kitapları
yazılırken, iletişim tekniklerinin en etkili kullanıldığı alanlar arasında reklam, tanıtım
metinlerine ve bununla ilgili uygulama örneklerine yer verilmeli ve topluluk önünde
konuşmanın önemi de gözden uzak tutulmamalıdır.
İletişim tekniklerinin farklı alanlarda ve karmaşık kullanımı, insanlığın şimdiye
kadar çok karşılaşmadığı bir arayışa yöneltmiştir. Öncelikle yaratıcı düşünme ve konuşmanın
önemi kavranmış, yaratıcı düşünmenin olmazsa olmazının da bilgi olduğu anlaşılmıştır. Bu
yüzden bilgi, çok önemli bir hâle gelmiştir. Teknoloji, bilgiye kolay yoldan ulaşmayı
sağlamaktadır. Peki, bu kadar çok ve hızla gelişen ve dolaşan bilgi içinden, doğru ve yanlışı
olanı nasıl ayırt edebiliriz? İşte edebiyat eğitiminin dayanması gereken temel ilkelerden biri
de okunan kitap ve gazetede, izlediği televizyon yayınında kendisine sunulan doğru ve
gerekli bilgileri nasıl bulabileceğini göstermektir.
Dünya küçük bir köye dönüşmüş ve ülkeler arasında rekabet kızışmıştır. Rekabetin
kızışmasıyla birlikte başarı, ahlakın önüne geçmiştir. Ahlakı ayaklar altına alanlara karşı
bireylerin uyanık olmalarını sağlamak gerekir. Şurası unutulmamalıdır ki, bilgiye sahip
olanlar, sahip olmayanları her zaman ezerek yok edecektir.
Edebiyat Eğitiminde Hedef Kitle
Edebiyat eğitiminde, hedef kitle analizi yapılmalıdır. Bunun için öncelikle,
öğrencilerin biyolojik ve zihinsel gelişimlerine ait bilimsel veriler elde edilmelidir. Biyolojik
analiz, edebiyat öğretimiyle paraleldir. Çocuğun yaşı ve buna bağlı olarak sosyal ilişkileriyle
davranışları birbiriyle bağlantılıdır. Edebi metinlerle öğrencinin kendini rahat anlatabilmesi
ve kabul ettirebilmesi desteklenmelidir.
X. Uluslararası Dünya Dili Türkçe Sempozyumu Bildiri Kitabı
207
Diğer yandan kişilik gelişimi ile biyolojik gelişim arasında bir paralellik olduğu
unutulmamalıdır. Jean Piaget1, bir insanın doğumundan ölümüne kadar geçirdiği yaş dönemi
ile bu yaş dönemlerindeki zihinsel süreçleri arasında bir bağlantı kurmaktadır.
Piage’ye göre, 4-6 yaşındaki çocuğa dolu bir bardak suyu göstererek, “su çok fazla
dökeceksin.” Denildiğinde, çocuk suyu dökmektedir. Burada, epistomoloji ve psikoloji
ilişkisi kuruluyor.
3-4 yaşlarındaki çocuklarda sayı fikri var, hacim fikri ise henüz oluşmamış. 7-8-9
yaş grubundaki çocuklarda hacim bilgisi oluşuyor. Bunun üzerine J. Piaget beynimizin
sürekli dış bilgilere açık olduğunu, ancak bu bilgilerin beyinde birleşerek bir öğrenme süreci
oluşturması gerektiğine dikkat çeker. İşte bu süreçle çocuğun biyolojik gelişimi arasında
bağlantı kurulması gerektiği gerçeğini ortaya koymaktadır.
Lise edebiyat eğitiminin çok önemli bir kısmı soyut kavramlarla ilgilidir. Vatan,
ölüm, aşk, sevgi, saygı gibi soyut kavramların anlaşılması, algılanması zordur. Çocuk bu
kavramları birbirine karıştırmaktadır. Edebiyat eğitiminde bu kavramların öğretilmesi
önemlidir. Ölüm kavramını 10 yaşındaki birinin algılamasıyla daha ileri yaşlarda birinin
algılaması arasında büyük farklar vardır. Bize düşen, olabildiğince çocuğu biyo-algılamaya
yaklaştırırken, eğitimin sürecini ileri çekmektir. Yani biyolojik durum geriye doğru, bilgi
ileriye doğru olmalı. İkisi yaklaştırılmalı. Amaç, öğrencinin daha kısa sürece anlamasını
sağlamaktır. Biyolojik ve zihinsel süreç değerlendirilmelidir. Birinci derecede öğrenmesi
gerekenlerle ilgili öncelik sırası yapılmalı ve metin seçimi buna dayandırılmalıdır.
Bir başka nokta, soyut kavramların daha iyi anlaşılması için yeni eğitim teknolojileri
geliştirilmelidir. Dramatizasyon bu amaçla kullanılmalıdır. Ayrıca, öğrencilere yönelik
sosyo-ekonomik-kültürel seviye araştırılması yapılmalıdır. Bunun amacı, ders müfredatının
hazırlanması, çocuğa verilecek sosyolojik ve kültürel öncelikler açısından önemlidir.
Çocuğun ilgi ve ihtiyaçlarıyla paralel olmalıdır.
Dil İknanın En Önemli Aracıdır
Artık yönetim ilke ve yöntemlerinde köklü değişiklikler görülmektedir. Yöneticiler,
daha çok idare ettikleri toplumları kendi istek ve beklentilerine uygun olarak ikna ederek
idare etmektedirler. İletişim araçlarının hemen tamamı bunun için en etkin biçimde
kullanılmaktadır. Başta, TV, Radyo, İnternet, Elektronik medya olmak üzere, yazılı basın
organları da bu iş için araç olarak kullanılmaktadır. Arık teknoloji bütün engelleri ortadan
kaldırmış, her zaman ve her yerde bu kanallı kullanmak ve ulaşmak kolaylaştırılmıştır.
Bilgi nasıl yönlendirilmekte ve etkileme aracı olarak kullanılmaktadır? Bunun için
en çok kullanılan araçlar arasında reklamlar gelmektedir. Bunun yanında her türlü tanıtım da
bilginin istenilen bir biçimde yönlendirilmesine aracılık etmektedir. Özellikle reklam
firmaları, ülkenin siyasal iletişimine yönelmiştir. Hazırlanan reklam filmlerinde, bilgi
ustalıkla yönlendirilmektedir. Reklamda ve tanıtımda, ilkeler ve değer yargıları her zaman
ikinci plana atılabilmektedir. Kamuoyunda nefret ve öfke uyandıran olaylar, bu yolla
gerçekleştirilmektedir. Örneğin, 11 Eylül olaylarında Filistinli kadınların zılgıt çekip
eğlendikleri görüntüleri vererek yanlış yönlendirme yapılmıştır. O görüntüler şenliklerde
çekilmiştir. Bilgi, ustalıkla kullanılmış ve insanlar yanıltılmıştır.
1 Piaget, Jean (2006). Çocukta Dil ve Düşünme, Çev. Sabri Esat Siyavuşgul, Palme Yayınları, İstanbul.
Piaget, Jean (2016). Zeka Psikolojisi, Çev. İsmail Hakkı Yılmaz, Pinhan Yayıncılık, İstanbul.
X. Uluslararası Dünya Dili Türkçe Sempozyumu Bildiri Kitabı
208
Hollywood filmlerinde ABD çıkarlarının nasıl yönlendirildiği bilinmektedir.
Pentagon, Hollywood aracılığı ile Amerikan menfaatlerine uygun her türlü filmi
yaptırmaktadır. Bu tür filmleri örtük mesajları ayırt ederek izlemek gerekmektedir. Bunun
için eleştirel düşünme dersleri yazılı ve sözlü anlatım derslerinin içine konulmalıdır.
Bilgi Bulanıklığı
Bilgi bulanıklığı edebiyat ve iletişim eğitiminin çözmesi gereken en önemli
konuların başında gelmektedir. Bilindiği gibi bilgi bulanıklığı, bir bilginin birden fazla
bilgiyle çelişen boyutta sunulmasıdır. Bir toplumda bilgi bulanıklığının artması, o toplumda
kaosun oluşması demektir. Bu gibi durumlarda belirsizlikler ortaya çıkar ve doğru kararlar
alınamaz. Toplum doğru amaç ve hedef belirleyemez. Doğru amaç ve hedef belirleyebilse
bile yol alamaz. Bu durum, yoğun siste otomobille yolculuğa benzer. Bu yüzden edebiyat
eğitiminde daha dikkatli ve özenli olmak mecburiyeti söz konusudur.
Bilgi bulanıklığına karşı da doğru bilgiyi nerden, nasıl alacağını bilmesi için, öz
değerler, özel değerler, seçilmiş değerler ve geçici değerlerin neler olduğunun bilinmesinde
yarar vardır.
Öz değerlerden kasıt, toplumun tartışılmayan, benimsenmiş değerleridir. Bunlara
kimse itiraz etmediği için öncelikle ele alınmalıdır. Ders kitapları, bu mantıkla yazılmalıdır.
Özel değerler, etik kurallardır. Bunlar: İletişim etiği, hukuk etiği gibi kurallardır.
Aynı zamanda meslek guruplarında da özel değerler silsilesi oluşmalıdır.
Toplumun seçilmiş değerleri de vardır. Söz gelimi sivil toplum örgütlerinin tamamı
bu değerlerin içinde yer alır. TEMA, LÖSEV gibi örgütleri sayabiliriz.
Bir de toplumların bazı dönemlerde ön plana çıkardığı değerleri bulunmaktadır.
Bunlara geçici değerler demekteyiz. Örneğin, 1960’lı yıllarda verem çok önemliydi. Şimdi
ise kapkaççılık. Dikkati bu problemlere çekip toplumu ikna ederek bir arada tutmak
gerekmektedir.
İkna aşamaları içerisinde öncelikle birey ilk sırada yer almaktadır. Özellikle edebiyat
öğretmenleri bireylerin ikna edilmesinde rol almalıdır. Diğer yandan gurupların ikna
edilmesi gelmektedir. Bu da belli amaçlar için bir araya gelmiş grupları, kendi ortak
değerleri göz önünde bulundurularak ikna edilmesi söz konusudur. İkna gruplardan ülkeye,
ardından da dünyaya doğru bir açılım göstermektedir.
Şurası muhakkak ki günümüzde birey hangi eğitim seviyesi ve sürecinde olursa
olsun, Alacağı proje eğitimi, sistem mühendisliği, zamanın kullanılması, gelecek bilimi,
eleştirel düşünme, beynin kullanılması, sinir dilbilim, bilgi felsefesi ve davranış bilimleri
konusunda eğitilmelidir. Bu eğitimler mesajın kullanımı ve süreçlerini yönetme ve
yönlendirme becerisini kazandırmış olacaktır.
Mesaj, anlama, okuma, dinleme yoluyla elde edilir ve davranış psikolojisi ile
yönlendirilerek yazılı, sözlü ve beden dili ile karşı tarafa anlatılır. Bütün bu bileşenlere
Cognitive Science “Bilişsel Bilgi” adı verilmektedir. Bu eksen içinde edebiyat eğitimi
verilirse etkili ve yararlı olur.
Mesajın doğru anlaşılmasında ‘Bilgi Kuramı Felsefesi (Epistemoloji)’nden
yararlanmak mümkündür. Bu felsefe, 17. yy. da gelişmiş olup bilgiyi kendi içinde
sınıflandırmaktadır. Basit ve karmaşık bilgi olarak bilgiyi kendi içinde ikiye ayırmaktadır.
X. Uluslararası Dünya Dili Türkçe Sempozyumu Bildiri Kitabı
209
Bu felsefeye göre, bilginin kanıtlanması için araştırmaya gerek yoktur. Bilgiler beynimizde
basit bilgiler hâlinde birikiyor sonra da karmaşık hâle geliyor.
Kanıtlanması için, herhangi bir ön araştırmaya gerek olmayan bilgi basit bilgidir.
Edinilmesi ve kullanılması kolay olan bilgidir. “Işık, aydınlatır.” gibi.
Karmaşık bilgi ise basit bilgilerin birleşmesinden oluşan bir bilgi türüdür.
Beynimizdeki tüm bilgiler karmaşık bilgilerdir. Bu bilgiler birbiriyle uyumlu birer bilgi
öbeği hâlinde olmalıdır. Bilgiler, birbiriyle uyumlu değilse kullanımında ciddi sorunlar
ortaya çıkar. Bilginin kanıtlanması için uzun bilgi birikimleri gerekebilir. “Işık saniyede 300
bin km. yol alır.” Karmaşık bir bilgidir. Karmaşık bilginin doğruluğunu algılayabilmek için
onu basit hâle dönüştürüp algılamalıyız. “Yalanın en çirkini, gözyaşlarıyla süslenendir.”
(Goethe) Bu önermede, dört ayrı kavram vardır:
Yalan kötüdür.
Çirkin-en çirkin
Gözyaşları
Süslemek
Basit bilgi ile karmaşık bilgi göz yanılgısıyla birbirine karıştırılır. Üç metrelik bir
havuzu bir balkondan 15 cm. olarak görürüz. 15 cm. olduğunu varsayarak inip de içine
dalarsak boğuluruz. Billurlaştırılmış bilgi, yoğunlaştırılmış, fakat berrak bilgidir. Max
Weber’in doktora tezi 15 sayfadır. İçerik yoğundur.
“Ete kemiğe büründüm, Yunus diye göründüm”
Kim okurdu kim yazardı, koyun kurt ile gezerdi”
“Besle büyüt, hem özünden hem gözünden” türünden ifadeler yoğun içerikli edebi
ifadelerdir. Bu bilgiler, karmaşık ama aynı zamanda berrak bilgidir.
Karmaşık bilgi, basit bilgilerin birleştirilmesi sonucu ulaşılan bilgidir. Dillerin
gelişimi de buna bağlıdır. Zengin diller, kavramları çok olan dillerdir. Deneyler, olaylar,
birikimler tek bir kavrama indirgenir. Örneğin “kıskançlık” kodlanarak tek bir kavrama
dönüşür. Kavramları öğrenciye kazandırmamız özel bir çaba gerektirir.
Bilgi, birey için akışkandır. Her yaşta ve her durumda farklı algılanabilir. Hatta
algılanamayabilir. İletişimde dikkat edilmesi gereken en önemli nokta budur. Çünkü bireysel
veya kitlesel iletişimde göz önünde bulundurulması gerekir.
Bazı yaşlarda tamamen doğru zannettiğimiz bilgileri doğru algılayamayabiliyoruz.
Belirli bir sürenini geçmesi gerekiyor.
Çocukluk işte…
Şimdiki aklım olsa…
Hele bir anne ol da gör…
Örneğin, ölüm kavramına yaklaştıkça algılanması değişir.
En çok buluğ çağında düşüncelerimiz değişiyor. Edebiyat eğitiminde bu varsayımı
göz önünde bulundurmalıyız ki çocuklar olgunlaşabilsinler.
Eğitim, bütündür. Lise eğitimi, kendinden öncekiyle sonrası arasında bir geçiştir.
Edebiyat eğitimi bu bütünlüğün bir kesitidir. Bu yüzden edebiyat eğitiminde bilginin
X. Uluslararası Dünya Dili Türkçe Sempozyumu Bildiri Kitabı
210
algılaması ve yorumlanmasında dikkatli olunması gerekmektedir. Bilginin doğru
algılanmasında nelere dikkat etmeliyiz?
Gelişen teknolojik imkânlar her an milyonlarca bilgiye maruz kalmamızı sağlıyor.
Burada, bilgiden zarar gelmez diyemeyiz. Bunu kabul edersek beynimiz bilgi çöplüğüne
dönüştürürüz. Bu yüzden, bilgiyi yargılamayı öğretmeliyiz. Bilgiyi yargılarken önce bilgiyi
kendi içinde değerlendirmemiz gerekir.
Bilginin gerçekliğini test etme yeterliliğine sahip olmalıyız. Bilginin gerçekliği ile
kendi gerçekliğimizi arasında farklar bulunabilir. Su, her yerde sudur, ama soyut
kavramlarda bu her zaman geçerli değildir. Bir Amerikalı bilim adamının vardığı sonuç,
kendi ülkesinin gerçekliği ile sınırlıdır. O bilgi bizim gerçeklerimiz ile çelişebilir.
Bilgi, basit bilginin üst üste konulmasıyla oluşur. Tarih, toplumsal bellek olduğu için birikim
olarak ortaya çıkar. Edebiyat derslerinde kültür ve edebiyat tarihi de verilmelidir.
Liselerde işlediğimiz örnek hangi yy. da yazılmışsa yazıldığı yy ile çağımız
arasındaki açığı bilmemiz gerekir. Bu farklılık iki biçimdedir. Bir, çağın gerekliliği, diğeri de
içinde bulunduğumuz zamanın gerekliliğidir. O metnin hangi çağda yazılıp hangi
değişimlerin bizim bakış açımızı oluşturduğunu görmeli. Bu farkı görmezse karşılaştığımız
metni küçümseyebiliriz. Edebiyat, kültür ve tarihle ilgili metinleri yaşadığı çağla ilişki
kurarak almak gerekir.
Bilgi, tarihsel bir boyut üzerine oturtmalıyız. Bir bilginin geçmişteki serüvenini
karşılaştığımız o bilgiyle karşılaştırmak amacıyla o bilgiye tamamlamak. Örneğin; Kocaeli
depremi daha önce yaşanan depremlerle karşılaştırılarak ele alınır. Bunun bir süreç
olduğunu, ilerde de yaşanacağını gösterdi. Bilginin tarihsel sürece oturtulması geleceğimizi
de aydınlatmaktadır.
Her bilgiyi değil, bizim için gerekli bilgiyi edinmek ve bilgiyi sınıflandırarak,
yüklemek gereklidir. Karşı karşıya kaldığımız bilgiyi yargılamalıyız.
Her bilgiyi depolayarak beynimiz çöp tenekesine döndürmemeliyiz. Zaten buna da
imkân yoktur. Bilgi sorgulanmalı ve sınıflandırılmalıdır.
Bunun için bilginin gerekliliğini çocuğa inandırmak gereklidir. Böylece gereksiz
bilgi birikiminden uzaklaştırıp o bilgiye çocuğu yoğunlaştırıp motive etmiş oluyoruz.
Bilginin kolay algılayarak depolanmasına yardımcı oluyoruz. Çocuk kendine göre gereklilik
açısından bir depo yapıyor.
Verdiğimiz her bilginin nerede geçerli olduğunu da öğretmemiz gerekiyor. Eğer bilgi
gerekli ve geçerli değilse o bilgiyi öğretmemeliyiz.
Verdiğimiz mesajın nerede ne nasıl gerekli ve geçerli olduğunu mutlaka vermeliyiz.
Verdiği bilginin karmaşıklığı sebebiyle algılayıcı tarafından tam ve doğru algılanıp
algılanmadığını iyi bilmek gerekiyor. Sosyal bilimlerde anlatılanları soyut kavramlar olması
itibariyle algılanması daima zordur. Bu yüzden öğrencinin algılama düzeyinin çok iyi
kestirilmesi ve mesajın ona göre verilmesi gereklidir.
Söz gelimi aile içinde çocuğun gerçekliği ile babanın gerçekliği farklıdır. Çocuğun
gerçekliği amaç ve hedeflere bağlı oluşur. Çocuğun doğrusu lisede Reebook ayakkabı
giymek olabilir. Arkadaşları giyiyor, statü oluşuyor. Bunlarla daha çok ilgi göreceğini
düşünüyor. Babanın gerçekliği maaşı, ev kirası, masraflar vs. İki gerçeklik çatışıyor. Burada
iki gerçekliği çakıştırmak gerekiyor.
X. Uluslararası Dünya Dili Türkçe Sempozyumu Bildiri Kitabı
211
Bilgiye bakarken kendi gerçeğimize bakmamız gerekiyor. Bu bilgi benim
gerçeğimin neresinde, öğrencinin gerçeğinin neresinde, diye sormamız gerekiyor.
İkinci olarak karşı karşıya kaldığımız bilginin gerekli olup olmadığını yargılamamız
gerekiyor. Bu bilgi öğrenci için gerekli mi, sorusunu dikkate almalıyız.
Bilginin Geçerliliği: Bilginin geçerliliğini sorgulamalıyız. Bu bilgi nerede geçerli?
Ben bu bilgiyi nerede kullanabilirim, sorusunu öğrenci açısından sormalıyız.
Faydacılılık: Bilgiye faydacı bir yaklaşımla yaklaşmalıyız. Bu bilgiyi öğrenirsem ve
kullanırsam bana ne faydası olacak, sorusunu sormalıyız.
Bunlardan biri ihmal edilirse, bilgi beyne gereksiz olarak giriyor demektir.
Bilginin Tarihselliği: Bilgiyi tarihsel boyut üzerine oturtmalıyız. Bilgi daima
akışkandır. Bilgi bir süreç içinde gelişir ve değişir. O süreci bilmiyorsanız, bugün
karşılaştığınız bilgide yanılırsınız. Tarihsel bilgiye hermonotik yaklaşımla bakacağız. Buna
göre, bilgiyi önce açıklayacağız, daha sonra da tahlili psikoloji ile karşılaştıracağız. Rickert,
açıklanmış bilgiyi tahlili psikoloji ile açıklamalıyız, diyor. Tecrübi psikoloji, laboratuvar
bulgularıyla tek bir sonuca gideceğini söylüyordu. Kıskançlık, ölüm gibi olayları şartlı
refleksle nasıl açıklayacağız? Tahlil anlamanın yol bu. Fakat sonunda deneysel psikoloji de
çeşitlendi: Klinik psikoloji ortaya çıktı. Deneysel psikolojinin açığını kapatmak davranış
psikolojisi ortaya çıktı. Bu, tahlili psikolojinin laboratuvara sokulmuş şeklidir. Davranış
sonuçları arşivleniyor, diğer davranışlarla karşılaştırılıyor.
Bilginin Billurlaştırılması: Bilgiyi billurlaştırmamız gerekiyor. Billurlaştırmanın
amacı, bilgiyi kolay anlaşılır hale getirmektir. Bunun da üç temeli vardır:
Bilgiyi kendi içinde düzenlemek,
Kendi içinde örneklemek,
Bilgiyi kendi içinde canlandırmak.
Bunu mühendisler iyi yapıyorlar, yapacakları bina için. İki saatte anlatacaklarını bir
maketle iki dakikada anlatıyorlar.
Kişisel zaaflarımız bilgiyi billurlaştırmamızı engelliyor. Eğer kolay anlaşılırsa
kıymeti olmaz diye düşünüyor bazı aydınlar. Böylece kendilerine bir statü elde edecekler.
Bu, bilim etiğine uymaz. Bundan kurtulmamız lazım. Bilginin, canlandırılmış bilgi ile
arasındaki farkı karıştırıyoruz.
Bir bireyin kendi iç çelişkileri vardır. Bir de amaç ve hedefleri vardır. Bilgi bu
çelişkiler ile amaç-hedef arasında daima algılanış biçimi bakımından farklılık gösterir.
Bunun için de daima uzlaşma platformunda olunması gereklidir. Her insanın amaç ve
hedefleriyle kendi iç çelişkileri arasında gel-gitler olur. Öğrenci, bu farkındalığa varmalıdır.
Bu dengeyi sağlamak öğretilmelidir. Verdiğimiz eğitim bireyin istek ve arzuları ile
hedef/amaç ve sosyal imkânları arasında bir uzlaşmanın olması gerekir.
Lise edebiyat ve sözlü anlatım dersleri öğrenciye daima istek, arzu ve gerçeklik
farkını kazandırmalıdır. 21. yy, insanın başarılı olmazsa yok olacağı bir yüzyıldır. Bu yüzden
önemlidir. Bireyin kendi gerçekliği ile içinde yaşadığı küçük gurupların (yakın çevrenin)
amaç ve hedefleri arasında bir farklılaşma söz konusu o hâlde bireyin yakın çevresiyle
arasındaki uzlaşan ve çelişen noktaları çok iyi bilmesi, farkında olması gerekir. Bireyi yakın
çevresiyle uzlaştırmak bizim görevimizdir. Çocuğu kaybetmemek için uzlaşmayı
X. Uluslararası Dünya Dili Türkçe Sempozyumu Bildiri Kitabı
212
sağlamalıyız. Birey ile yakın çevresiyle olduğu gibi birey ve uzak çevre arasında çelişen ve
uzlaşan noktalar vardır.
Bir ailenin istediği zamanda istediği yere gitmek istemesi hakkıdır. Uzak çevrenin
ekonomik imkânlarıyla da sınırlıdır. Yollar, yol alt yapısı engel olabilir. Uzlaşmayı sağlayan
şey dildir. İletişime girme bilinci ve ikna yazılı sözlü anlatım ve edebiyat dersleri uzlaşma
için de önemlidir.
Bilginin doğru yorumlanması için o bilginin psikolojik boyutunu bilmek gerekir.
Bilgiyi ardından yaşayarak algılamak gerekir. Nasıl bir psikolojik ortamda o bilginini
üretildiğin bilirsek o bilgiyi doğru yorumlayabilir, anlamlayabiliriz. O bilginin oluştuğu
ortamın içinde görürsek kendimizi yaşayarak anlayabiliriz. (Empatinin felsefi boyutu)
Bilginin değerlendirilmesinde analitik değil, holistik yaklaşım esastır. Analitik
düşünme, karmaşık bilgiyi basit bilgi haline getirme yöntemidir. Analitik mantık, bir
yanlışlığı da beraberinde getiriyor. Analitik mantık, her zaman doğru sonuçlar vermez. Bu,
Aristocu mantıktır. Vergi kaçırmayalım. Herkes yapıyor, diye benim de hırsızlık yapmam
gerekmez. Holistik mantık, bütüncüldür. Bir parçaya bakarken, o parçanın hangi bütünü
oluşturduğunu gösteriyor. Bu ormana bakarken ağacı görmemizin önemine dikkatlerimizi
çeken bakıştır.
Varlıkların dıştan içe doğru bir algılanış biçimi vardır. Buna varlık tabakalaşması
diyoruz. Varlıkların bir görünen somut yanları var. Bir de görünmeyen soyut yanları var. Bu,
her varlık için geçerlidir. Bir varlığın beynimizdeki algılanışıyla görünüşü arasında fark
vardır. Her varlık bir buzdağına benzer. Bir görünen kısmı, bir de görünmeyen kısmı vardır.
Dilin de görünen ve görünmeyen boyutu vardır.
Bir kelimenin ya da kelime gurubunun taşıdığı sözlük anlamı görünen tabakadır.
Roman İngarden, Sanat Ontolojisi isimli kitabında şöyle demektedir: Dilin dışta görünen
tabakası ve su içinde görünen tabakası arasındaki bütünlüğü oluşturan kültürdür. Dilin
içinden çıktığı kültürle beraber öğretilmesi gereklidir. Mesaj aksi takdirde anlaşılamaz.
Örneğin, “burçak” kelimesinin çağrıştırdıkları bütün hâlinde incelenip kültürü oluşturuyor.
Kültür içinde kelimeler biçimleniyor ve çağrışım alanları farklılaşıyor. Örneğin, kız
kaçırma, İngiltere’de kriminal bir vaka iken, bizler bunu kendi içimizde tolare edebiliyoruz.
Bir dili kendi kültürü ile bir bütün olarak kavramak zorundayız. Ontolojinin varlık
tabakalaşmasından yararlanırken buna dikkat etmeliyiz.
Sonuç ve Değerlendirme
Dil, anlaşma aracıdır (kitlesel). Karşılıklı iletişim aracıdır. Dil, ait olduğu milleti
meydana getiren en önemli unsurlardan biridir. Her milletin kendine özgü bir dili vardır, bu
dil kültürünü yansıtır. Dil ile duygu ve düşüncelerimizi iletir, hareketlerimizi destekleriz. Dil,
bir süreç sonunda kazanılan bir birikimdir. Bu süreç tarihsel olduğu gibi insan hayatında
geçen, yaşantısal süreç de olabilir.
Edebiyat genel anlamıyla malzemesi dile dayanan sözlü ve yazılı eserlerdir.
Edebiyatın ana malzemesi dil’dir. Dille ifade edilen duygu ve düşünceler edebiyatı meydana
getirir. Genellikle duygularımızı manzum olarak, düşüncelerimizi ise mensur olarak dile
getiririz.
Edebiyat bir güzel sanattır. Kişide estetik zevk uyandıran zamanla değerini
kaybetmeyen eserlere ise “güzel sanat” denir. Edebiyatın bundan yola çıkarak estetik yönü
vardır diyebiliriz. Her sözlü ya da yazılı anlatım edebiyat sayılmaz. Anlatımda estetik yön
X. Uluslararası Dünya Dili Türkçe Sempozyumu Bildiri Kitabı
213
mutlaka olmalıdır. Edebiyat için, eserin estetik yönünün olmasının yanı sıra zamanla
değerini kaybetmemesi, kalıcı olması gerekir. Nesilden nesile aktarılabilmelidir.
Edebiyatın malzemesi söz ve sestir. Dolayısıyla Plastik sanatlardan daha geniş bir
kesime hitap eder. Edebiyat ürünleri pek çok sayıda olabilir. Yani Fanatik sanat dallarında
ürün sayısı çoktur. Fakat Plastik sanatlarda nesneden bir tane vardır. Süleymaniye Cami,
resim, (aynı resimden başka yoktur). Çoğaltılması, daha geniş kitlelere yayılması açısından
edebilyat daha özel bir yere sahiptir. Müziğinde alt yapısını edebiyat oluşturur. Parçanın
önce güftesi yazılır. Böyle düşünülünce edebiyat kavram alanı daha da genişliyor.
Her edebi eserin kaynağı bir bireydir. Bir bireyin ürünüdür. Daha sonra süreç içinde
eser, toplumsallaşır ve evrenselleşir. Bir eser toplum tarafından kabul görünce toplumsal,
dünya kabul edince evrenselleşir. (Victor Hugo – Sefiller).
Edebiyatın malzemesi söze (söz varlığına) ve kültüre (kültür varlığına) dayanır.
Edebiyat bir tarihsel sürece bağlı olarak gelişir, olgunlaşır. Mesela; Türk Edebiyatı 3
kategoride gelişmiştir. Edebi eserleri, ayırmamızdaki amaç oluştukları dönemden nasıl
etkilendiklerini anlayabilmemiz içindir. Eser yazıldığı dönemi yansıtır. Kaleme alanla
birlikte yazılan dönem, etkilenilen düşünceler, etkilenilen kişiler edebi eserle bize akseder.
Söz varsa edebiyat vardır, edebiyatın olduğu yerde iletişim kaçınılmazdır.
KAYNAKÇA
Aksan, Doğan (1979). Her Yönüyle Dil, T. D. K. Yay. , Ankara.
Korkmaz, Zeynep;Ercilasun, Ahmet B. ; Zülfikar, H. ; Akalın , M. ; Gülensoy, T. ;Parlatır, İ.
; Birinci, N. (1990). Türk Dili ve Kompoziyson Bilgileri, Y. Ö. K. Matb. Ankara.
Meriç, Cemil (1992). Jurnal, İletişim Yay. , C. I, İstanbul.
Okay, Orhan (1990). Sanat ve Edebiyat Yazıları, Dergâh Yay. , İstanbul.
Tural, Sadık Kemal (1991). Zamanın Elinden Tutmak, Ecdâd Yay. 2. baskı, Ankara.
Tural, Sadık Kemal (1991). Sorulara Cevaplarla, Kültür-Edebiyat-Dil, Ecdâd Yay. , Ankara.
Tural, Sadık Kemal (1992). Kültürel Kimlik †zerine Düşünceler, Ecdâd Yay. 2. baskı,
Ankara.
Tural, Sadık Kemal (1993). Edebiyat Bilimine Katkılar, Ecdâd Yay. , Ankara.
Yetkin, Suut Kemal,Denemeler (1972). Türkiye İş Bankası Yay., İstanbul.
Ahioğlu-Lindberg, E. N. (2011). Piaget ve ergenlikte bilişsel gelişim. Kastamonu Eğitim
Dergisi, 19 (1), 1-10.
X. Uluslararası Dünya Dili Türkçe Sempozyumu Bildiri Kitabı
214
ESKİ TÜRKÇEDE NESNE ADLARI
Arş. Gör. Kenan AZILI
Eskişehir Osmangazi Üniversitesi / Türkiye
kenanazili@hotmail.com
0. Giriş
Dünya üzerinde birçok araştırmacının ittifakla “ismin yerini tutan” veya “varlığın
yerini tutan” leksik birimler olarak kabul ettiği zamirler, tam anlamıyla sınırları
belirlenememiş, sınırlı tanımlarla açıklanagelmiştir. Zamirler için iki önemli unsur söz
konusudur: Varlık ve söz. Zamirler gerçekten herhangi bir varlığın yerine kullanabilirler mi?
Yoksa sadece varlıkları temsil eden, fonemler birliği ile keyfî oluşturulmuş leksik birimler
midir? İlk soru için yakın dönem Türkiye Türkçesi üzerinden yapılan tartışmalara göz atmak
gerekir. Örneğin, “O” zamirinin saygı için imlada diğer zamirlere nazaran farklı yazılması
yerini tuttuğu kişi/nesneye duyulan saygıdan dolayıdır. Ancak bu kullanımın dile oldukça
fazla zararlar vereceği daha önce dile getirilmişti (Öner, 1997: 153). Çünkü herhangi bir
zamir, işaret ettiği kişi veya nesnenin doğrudan yerini tutmayıp oldukça geniş kapsamlı bir
kullanımla sadece sentaktik olarak görevli bir leksik birim olarak anlaşılmalıdır. İkinci
sorunun cevabını ise Saussure’ün herkesçe bilinen şu formülünde bulunabilir:
Gösterge = Gösterilen (kavram) + Gösteren (fonem/fonemler→ dolayısıyla isim ve
zamirler)
Burada “gösteren” tamamen keyfidir (Demirci, 2010: 27). O halde “göstergenin” ad
veya zamir olma durumu da “gösteren” gibi eş durumlu olacaktır. “Gösterge”nin veya
“gösteren”in ne olduğundan çok “gösterilen”in ne olduğu dil içi sistemi oluşturmaktadır.
Dünya dilleri bu sistemi kullanarak göstergeyi oluşturmakta ve keyfî bir rastlantısallıkla
(arbitrary) “gösteren” ortaya çıkmaktadır. Sadece “gösteren”in yani zamirin hangi leksik
birim ile ortaya çıkacağı “gösterilen”in bulanıklığı ile ilgili olacaktır. Dolayısıyla zamirler
karşıladıkları kavramları sadece temsil özelliğine sahip birimlerdir. Bu durumun tespitine
rağmen zamirlerdeki çok yönlülük ve çeşitlilik onların tanımlanmalarını zorlaştırmaktadır.
En başta söylendiği gibi geleneksel olarak, zamirler “isimleri temsil eden” kelimeler
olarak tanımlanmaktadır; ancak çoğu dil araştırmacısı bu tanımı yetersiz bulmaktadır. Çünkü
mesela, şahıs zamirleri, herhangi bir isimde olduğu gibi, “sıfatlar”, “zarflar”, hatta “fiiller”i
temsil edebilirken; kişi zamirleri herhangi bir ismi temsil edemez. Öte yandan, zamirler için
alternatif tanımlar oluşturma girişimleri de tatmin edici olamamıştır. Bu yüzden
araştırmacılar bu geleneksel tanımı tek uygulanabilir ve kabul edilebilir tanım olarak
muhafaza etmek zorunda kalmıştır (Bath, 2004: 1).
Türkçedeki zamirler üzerine yapılan tanım ve tarifler, hemen hemen yukarıda
zikredilen kısıtlı tanım üzerinden ilerlemektedir. Bu sebeple araştırmacıların kullandıkları
tanımlar, burada verilmeyecektir. Ama zamirler için bir sınır çizmek adına bazı özellikleri
belirlemek gerekmektedir. Zamirlerin, isim olmamalarına rağmen çekim morfemleriyle
beraber isimlere yaklaşması, nesne ve kişileri temsil veya işaret suretiyle karşılaması, ismin
yerini geçici olarak tutan kelimeler olması, dilin işaret ihtiyacından türemeleri gibi ortak
özellikleri bulunmaktadır (Kocasavaş, 2004: 29).
Dillerin işaret ihtiyacının bir ürünü olarak ortaya çıkan zamirler, gönderici ve alıcı
arasındaki iletişimin doğurduğu bir sonuçtur. Kontekstte yer alan bir zamir, daha önce
X. Uluslararası Dünya Dili Türkçe Sempozyumu Bildiri Kitabı
215
gönderici ve alıcı arasındaki bilinen/bilinmeyen bir kavramı işaret ettiğinden dolayı
kontekstin bizzat kendisi ile ilgilidir. O yüzden zamirler sentaktik düzlemde anlam/kavram
alanına sahip olabilirler. Bu düşünce birçok bilim adamı tarafından ifade edilmiştir (Demirci,
2010: 34).
1. Soru Zamiri Mi? Belgisiz Zamir Mi?
Zamirler temsil ettikleri kavramlara göre; kişi zamirleri, işaret zamirleri, soru
zamirleri, belgisiz zamirler gibi gramer kategorilerine ayrılmaktadır. Bu kategorilerden kişiişaret
zamiri veya soru zamiri-belgisiz zamir gibi bazı kategorilerin geçişkenlikleri oldukça
belirsizdir. Yani hangi kategoriye ait oldukları veya başlangıçta hangi kategoride ortaya
çıktıkları bilinememektedir. Bu çalışmada, belgisiz zamirlerden seçilmiş nesnelere karşılık
gelen bazı leksik birimler ele alınarak incelenecektir. Bu doğrultuda belgisiz zamir ve soru
zamiri arasındaki ilişki, çalışmanın temel yapısını oluşturacaktır.
Dünya dillerinde kullanılan soru (interrogative) formları ve belgisiz (indefinition)
zamirler köken ve semantik olarak bir ilişki içinde bulunmaktadır. Bu ilişki yıllarca birçok
bilim adamı tarafından ele alınmıştır. Ultan’a göre, soru zamirleri ve belgisiz zamirler
arasındaki ilişki, doğal dillerin neredeyse evrensel bir özelliğidir. Ele aldığı yetmiş dokuz
örneğin ikisi hariç tamamını, böyle bir tanımlama ve türevsel ilişki içinde gösterir (Ultan,
1978: 230). Klima (1964) ve Haspelmath (1997) gibi dilbilimciler, zamirlerin alt
kategorisinde yer alan soru-belgisizlik ilişkisinin çözümünü bulmaya çalışmışlardır. Söz
konusu ilişki içinde daha çok kökenleri ile ilgilenen Klima, var olduğu düşünülen bu ilişkiye
göre, soru zamirlerinin daha arkaik olduğunu ileri sürmektedir. Bu iddia iki zamir türü
arasında var olan semantik ilişkiyi gösterebileceği için doğru kabul edilmektedir. Ancak bu
noktada Haspelmath’ın işaret ettiği gibi, aksi yön, yani soru zamirlerinin belgisiz
zamirlerden türediği fikri biraz problemli görünmektedir. Bu yönde gelişen çok az dil vardır.
Dillerin çoğunda belgisiz zamirler soru zamirlerinden türemiştir. Ayrıca bu iddiaya paralel
olarak, soru zamirlerinin birçok dilde etimolojiye dirençli olması ve herhangi bir dilde soru
zamirlerinin en yavaş değişen unsurlar olarak bilinmesi öne sürülebilir (Bath, 2004: 228).
Morfolojik yapıları daha karmaşık ve diğer leksik birimlere göre daha arkaik olan
soru zamirleri, mevcut literaturde ele alınan diller üzerine yapılan çalışmalarda belgisiz
zamirlerin kökenini oluşturmaktadır. Ancak bu türevsel ilişkinin semantik yansımalarının da
tespit edilmesi gerekmektedir. İki zamir arasındaki ilişki, “bilgi eksikliği” kavramını
paylaşmaları ile ilgili olmalıdır. Bu kavramın doğası, iki zamir arasındaki ilişkiyi ortaya
çıkarabilecektir. Öncelikle zamirler arasındaki yakınlığın monosemi mi yoksa polisemi mi
olduğu belirlenmelidir. Yani, soruları ve isimleri temsilen bir veya aynı zamir dizisinin iki
farklı kullanımını ya da farklı anlamlara sahip iki farklı zamir dizisinin kullanımı olarak
ayırmak gerekmektedir. Bu durumda iki zamir formsal olarak mı özdeştir? Yoksa anlamsal
olarak da özdeş sayılabilir mi? Şu iki örnekten hareketle değerlendirilebilir:
a) Kimi okula hiç gitmedi.
b) Okulda kimi gördün?
İlk iddiaya göre, bu iki farklı kullanımın “cehalet” veya bir “bilgi boşluğu” içerdiğini
iddia edebiliriz. Soru için kullanımı durumunda boşluk, konuşmacının gerekli bilgiyi
sağlamadaki yetersizliğini temsil ederken, belirsiz bir kullanımda ya belirsizliğini ya da
isteksizliğini temsil etmektedir (Bath, 2004: 227). Bu semantik fonksiyon zamirleri ayırmada
X. Uluslararası Dünya Dili Türkçe Sempozyumu Bildiri Kitabı
216
temel fark olarak düşünülmelidir. Öte yandan, belgisiz zamirler içeren cümleler ile genel
olarak soru zamirlerini içeren soru cümleleri arasında iki önemli fark vardır: a) sorgulama
kavramı ve b) odak kavramı. Yani soru zamirlerinin temelinde sorgulama, belgisiz
zamirlerin temelinde odaklanma yatmaktadır. Köken olarak aynı kaynaktan türeyen veya
aynı olan zamirler, semantik düzlemde bu farkla ayrılabilirler.
Diğer bir deyişle, soru zamirleri ve belgisiz zamirler arasındaki temel fark; soru
zamirleri “bilinmezlik” ifade ederken, belgisiz zamirler “belirsizlik” ifade ederler. Her ne
kadar bu iki ifade de birbirine yakın olsa da bağlamda birbirlerinden ayrılmaktadır. Sentaktik
düzlemde belirlenir. Dolayısıyla yine sonuç olarak zamir kategorisini belirleyen cümledir.
Semantik farklarından başka soru zamirleri ve belgisiz zamirlerin türevsel boyutları
birçok dilde tartışmasız bir köken ortaklığına dayanmaktadır. İki aşamada
değerlendirilebilecek bu ortaklıkta iki zamirin aynı/eş olarak kullanılması sık karşılaşılan bir
yoldur. “Özel olmayan” yani bilinmeyen bir anlamı sağlamak için sentaktik olarak bir strateji
geliştirilerek ortaya çıkarılır (Bath, 2004: 251). İkinci aşama, soru zamirlerinden morfemler
yardımıyla belgisiz zamir elde edilmesidir. Belgisiz zamirlerin çeşitlenmesinde aynîlik
dışındaki ikinci aşamada farklı yolların izlendiği görülebilir: Soru zamirlerinden “özel”
belirsiz anlamlar sağlamak için morfemlerin kullanılması, “özel olmayan” belirsiz anlamlar
sağlamak için morfemlerin kullanılması… Bu açıdan diller çeşitlilik göstermektedir.
Sonuç olarak belgisiz zamirlerin, bilinmezlikten belirsizliğe doğru daralan semantik
kavram alanında gelişme göstermiş soru zamirlerinden ortaya çıktığı görülmektedir. Bu
noktada soru zamirleri ve belgisiz zamirler, türevsel olarak da aynı kökenden ortaya çıkmış
görünmektedir. Fakat hem soru zamirlerinin etimolojiye direnci hem de eskiliğine nazaran
değişime olan direnci, onların belgisiz zamirlere göre daha eski yapılar olduğunu düşünmeye
zorlamaktadır.
2. Belgisiz Zamirlerde Nesne Adları
Belgisiz zamirler normal olarak kişi, nesne, yer, zaman, tarz, miktar ve diğer birkaç
önemli ontolojik kategori için birer üyeye sahip dizilerde ortaya çıkmaktadır. Aşağıdaki
örnekler bunu gösterebilir (Haspelmath, 1997: 27):
İngilizce Lehçe
Kişi somebody, anybody,
nobody…
niekto ktos´
ktokolwiek nikt…
Nesne something, anything,
nothing…
nieco cos´ cokolwiek
nic…
Yer somewhere, anywhere,
nowhere…
gdzies´ gdziekolwiek
nigdzie…
Zaman sometime, anytime,
never…
niekiedy kiedys´
kiedykolwiek nigdy…
Tarz somehow, anyhow,
nohow…
niejako jakos´
jakkolwiek nijak…
X. Uluslararası Dünya Dili Türkçe Sempozyumu Bildiri Kitabı
217
Sınırsız referansı ifade eden zamirler olarak düşünülen belgisiz zamirler, çoğu dilde
insan ve insan olmayan varlıkların ayrımında aynı soru zamirleri gibi bir ayrım
yapabilmektedir (Koshy, 2008: 43). Bu ayrım üzerinden belgisiz zamirlerin karşıladığı
kavramlar için özel adlandırmalar verilebilmektedir. Bunlardan bir tanesi de nesneleri
karşılayan bazı belgisiz zamirlerdir.
Belgisiz zamirlerin karşılık bulduğu kavramlar arasından nesneler için kullanılanlar,
nesne adı olarak kabul edilebilir ve sınırlı kavram alanları ile diğer zamir çeşitliliğinden
ayrılabilir. Sadece nesneleri hatta bağlam içerisindeki sınırlı nesneleri işaret eden nesne
adlarının birçok dilde özel bir yapıları ve kullanımları vardır. Locke’a göre, nesne adları,
genel terimler gibi türlerin yerini tutar. Bu durum, birçok tikel nesnenin tek bir ortak kavram
içinde düşünülüp tek bir adla ifade edildiğini ve bu yönüyle de birleşik ideaların işareti
olarak ortaya çıkmış olduğunu gösterir (Ergat, 2008: 48). Bu çalışmada bundan sonra
nesnelere karşılık gelen bazı belgisiz zamirler “nesne adları” olarak anılacaktır. Türk dilinin
ilk yazılı envanterlerinde kullanıldığı görülen bazı nesne adları ele alınarak mevcut teoriler
ışığında Eski Türk dilindeki durumları incelenecektir.
3. Eski Türkçe Envanterde Nesne Adları
Eski Türkçe dönemi içerisinde yapılan taramalar sonucunda nesne adı olarak
kullanılan sınırlı sayıda belgisiz zamirin kullanıldığı gözlemlenmiştir. Bu zamirlerin birçok
sözcükselleşme ve gramerleşme evrelerinden geçerek nesne adı, soru zamiri, sıfat ve zarf
olarak kullanıldığı görülmektedir. Nesne adları olarak kullanılan kelimelerin kökenlerini
oluşturan ne soru formunun bu dönemde belirsizlik ve soru zamiri, soru sıfatı ve
kuvvetlendirme, karşılaştırma - denkleştirme edatı olarak kullanıldığı başka çalışmalarda
ortaya konulmuştur (Nalbant, 2003: 75).
Nesne adları Türk dilinin sentaks stratejilerine göre belirlenebilen leksik birimleridir.
Bu yüzden söz varlığı açısından yapılan araştırmalarda söz konusu leksik birimlerin
anlamlandırılmasında bazı sorunlar yaşanmaktadır. Böyle bir kullanım yüzünden Erdal bu
tarz leksik birimler için “interrogative-indefinite pronouns” (soru-belgisiz zamirler) terimini
tercih etmektedir (Erdal, 2004: 218). Ayrıca konuyla alakalı hiçbir çalışmada belirli bazı
belgisiz zamirler, nesne adları olarak değerlendirilmemiştir. Aşağıda “nesne adı” olarak
tespit edilen bazı kelimelere yer verilmiştir:
3.1. neŋ
Clauson, kelimenin kökünün ne soru formundan geldiğini belirtip iki anlama
geldiğini söylemiştir: “hepsi, hiç” ve “şey, mal” (Clauson, 1972: 778). Aslında kelimenin
sentaktik düzlemde zamir, ad, sıfat ve zarf olarak kullanıldığını düşünmektedir. Bu ikinci
anlamı onun nesne adı olarak yer aldığını gösterebilir. Erdal ise ne soru formunun çok eski
bir genitif ekiyle genişleyerek bir zamire dönüştüğüne işaret etmektedir (Erdal, 2004: 213).
Aşağıda neŋ kelimesinin yer aldığı örnekler verilmiştir:
(a) ol antag osuglug beş yapıglar neŋ inçip avantlartın tıltaglartın togmazlar
belgürmezler (AY)
(b) kazganç neŋ tarıg tarımakda edgü yok kim bir tarısar miŋ tümen bulur (KP)
(c) ançulayu kaltı uzlar edsiz neŋ iş işleyü umaz (UM)
X. Uluslararası Dünya Dili Türkçe Sempozyumu Bildiri Kitabı
218
(d) iki neŋ birikse bir erde ḳalı / bükendi ol erke mürüvvėt yolı (AH)
(e) sorarlar saŋa: ne neŋ helal kılındı (KT)
(f) iki neŋ bile er karımaz özi / bir edgü ḳılınçı bir edgü sözi (KB)
(g) bu tört neŋ azın azka tutma negü bügü sözlemiş söz eşitgü ögü (KB)
(h) yayıġ ermez erse bu devlet özi ne eḍgü neŋ erdi bu ḳut ay ḳozı (KB)
Soru formundan genişlediği ittifakla kabul edilen neŋ, soru formuyla sağladığı
“bilinmezlik” alanından morfem yardımıyla “belirsizlik” alanına geçmiştir. Böylece belgisiz
zamir hatta nesne adı olarak kullanılmaya başlanmıştır. (a), (b), (c), (d), (e), (f), (g) ve (h)
örneklerinde görüleceği gibi, kavram alanı sadece nesnelerle sınırlı ve belgisiz zamirlerden
ayrılabilen yeni nesne adları olarak kullanılmışlardır.
Sözcükselleşme, artzamanlı ya da eşzamanlı olarak insan zihnindeki kavramın dil
içerisinde bilinen kelime yapım yollarının dışında fakat yine kendi içerisinde sistemi olan bir
tür kelime ortaya çıkarma mekanizmasıdır (Hirik, 2017: 216). Öyleyse kendi içerisinde bir
sistem ile neŋ kelimesi sözcükselleşerek bu duruma gelmiş ve aşağıdaki birçok örnekte de
görüleceği üzere bu sözcükselleşme evresi sınırsız boyutta devam etmiştir.
(i) üç kat süülep bozguluk balıklarıg bir ed neŋniŋ yarımın yme yimirü umadı (HT)
(j) kötürdi saw altun kümüş neŋ tawar / ayur öz muŋadsa maŋa bu yarar (KB)
(k) şükür kılsa ni’met biri on bolur / biri on bolup kör ewi neŋ tolur (KB)
Yukarıdaki (i), (j) ve (k) örneklerinde ise nesne adlarının kavram alanlarının daha da
daralarak doğrudan “mal, mülk” anlamlarına gelen isim gibi kullanıldığı görülmektedir. Bu
şekilde “bilinmezlik” soru formuyla kullanılan kelimenin zaman içerisinde kavram alanının
daha fazla daraldığı ve bir isim olarak kullanıldığı bilinmezlik→belirsizlik→nesne→mal
anlam/kavram alanı ilerlemesiyle geliştiği ortaya çıkmaktadır. Hatta Kaşgarlı’nın verdiği
adın kişi neŋi neŋsinmes cümlesinde (Ercilasun, 2015: 48) kelime artık tamamen “mal”
anlam alanıyla kullanılmış, ayrıca fiilleştirilmiş şekli de ortaya çıkmıştır. Üstelik (i) ve (j)
örneklerinde eş anlamlı ikilemeler olarak kullanılması da kelimenin anlam alanının
belirginleştiğini göstermektedir.
(l) ötüken yir olurup arkış tirkiş ısar neŋ buŋ yok (BK)
(m) neŋ yerdeki kaganlıg bodunka büntegi bar erser (T)
(n) neŋ sav ermedin yme ermez (AY)
(o) bu bökü köŋüli bögülüg işi ködügi neŋ kişike yalŋukka tayanmış bilig ermez
(HT)
(l), (m), (n) ve (o) örneklerinde kelime artık ad kategorisinden sıfat, belgisiz sıfat
sınıfına geçmiş ve sözcükselleşme evresi devam etmektedir. Aşağıdaki üç örnekte ise
formun artık tam anlamıyla gramerleşme evresinin son adımı olan zarf olarak kullanıldığı
gözlemlenmektedir. Ağca, kelimenin olumsuzluk/yokluk pekiştiricisi bir zarf olarak
kullanıldığına dikkat çekmiş ancak hangi anlam bağlamından bu pekiştirici haline geldiğini
tespit etmenin zor olacağını söylemiştir (Ağca, 2010: 224):
(p) yene neŋ antag sakınmazlar (AY)
(q) ol ödün kaŋı kan bu ötüg sav işidip neŋ kiginç birü umadı (KP)
X. Uluslararası Dünya Dili Türkçe Sempozyumu Bildiri Kitabı
219
(r) neŋ ada tuda bolgusı yok (SY)
Sonuç olarak söz konusu leksik birimin sözcükselleşme ve gramerleşme evrelerinden
geçerek Eski Türkçedeki senkronik leksik gelişimi ve semantik düzlemdeki fonksiyonları
aşağıdaki gibi özetlenebilir:
Soru formu (ne)→belgisiz zamir→nesne adı→ ad→sıfat→zarf
3.2. neme
Clauson, kelimenin ne soru formu ve me enklitiğinden oluştuğunu iddia etmektedir
(Clauson, 1972: 777). Ancak Erdal buna karşılık soru formunun yme edatı ile birleşmiş
olduğunu kabul eder. Buna delil olarak da benzer yapıların ne yme şeklinde ayrı olarak da
yaşadığını gösterir (Erdal, 2004: 213). Adamoviç, bu görüşü benimseyerek gelişmenin şu
şekilde olduğunu iddia etmiştir: *näymä > *neymä > nemä (Adamoviç, 1993: 32).
Eski Türkçe dönemi içerisinde oldukça az örneği bulunan neme, İslamî dönem
öncesinde daha çok soru formuyla kullanılmaktadır. Bu yüzden ilk aşamada, ne soru
formunun sadece morfolojik bir genişlemesi olarak görülebilir:
(a) Tavgaç han nemen kim erti bilmedim tip tidi (BT1)
(b) nemen takı neçe yaşaguŋuz (HT)
Soru şeklinin kullanımından sonra yine “bilinmezlik-belirsizlik” anlam ilişkisi
içerisinde, belgisiz zamire dolayısıyla nesne adına doğru bir sözcükselleşme süreci
göstermektedir. Kelime, İdikut sözlüğünde doğrudan “nesne, şey” karşılığı olarak verilmiştir
(Yunusoğlu, 2012: 88). Sınırlı örnekler içerisinden (c) örneği, Eski Uygur Türkçesine ait
olup diğerleri İslamî dönem Türk diline ait metinlerden alınmıştır:
(c) kişi kaçsa, tavar yok bolsa neme tapmaz (TT7)
(d) neme ne kıldı (DLT)
(e) üküş neme bolur kim sewerler (KT)
Neme, soru formundan belgisiz zamir ve ada doğru sözcükselleştikten sonra tıpkı
neng gibi gramerleşmenin son adımı olarak zarflaşmaktadır. Bu hadise yine geç dönem
metinlerinde tanıklanabilmektedir:
(f) neme üküş yalavaçdın toḳuştı (KT)
(g) anıŋ yolındın olar neme yawuz ol kim (KT)
belirsizlik
nesneler
daha dar
ve özel
anlam
bilinmezlik
X. Uluslararası Dünya Dili Türkçe Sempozyumu Bildiri Kitabı
220
Bir nesne adı olarak neme, Köktürk ve Uygur sahasında soru formunun genişlemiş
bir hali ve yine soru görevli birim olarak kullanılmaya devam etmiştir. Üstelik bu genişleme
dışında kelimeyi oluşturan birimlerin -eğer doğruysa- aynı görev ile paralel bir şekilde
kullanıldıklarını da görmekteyiz (Erdal, 2004: 516). Daha sonra semantik ve sentaktik
bağlamda sözcükselleşerek bir nesne adına dönüşmüştür. Bu durumda “bilinmezlik”ten
“belirsizliğe” ve hatta özel bir kavramı karşılayacak ada doğru kavramsal alanını daralttığı
söylenebilecektir. Hatta öyle ki, Türk dilinin daha sonraki dönemlerinde aşağıdaki
örneklerde görüleceği gibi nesne adı olarak kullanılmaya devam edebilmiştir:
(h) Bizden ilerü gelenler ne dimiş/her nemersenüŋ nice kaydın yimiş (TS)
(i) sanaguluksız nemeler yılkılar aldı (OK)
(j) aŋa kerek tört neme (KK)
Ad olma sürecinin ardından dilbilgiselleştiği ve pekiştirici zarf olarak kullanıldığı
görülmektedir. Öyleyse söz konusu kelimenin diyakronik ve senkronik bir şekilde geçirdiği
aşamalar şu şekilde gösterilebilir:
Soru formu (ne)→ genişleme ile soru→belgisiz zamir→nesne adı→zarf
3.3. negü
Ne soru formu ve +AGU topluluk morfeminden oluştuğu düşünülen (Erdal, 2004:
211) negü, tıpkı neme gibi morfem ile genişleyen soru formuyla kullanılmaya başlamıştır.
Öyle ki ne soru formunun kullanıldığı birçok yerde, ne soru formunun yerine geçtiği
görülebilir. Kaşgarlı, sözlüğünde nü şeklinde bir soru formunun varlığından bahsetmiş ve bu
formun negünün bozulmuş şekli olduğunu bildirmiştir (Ercilasun, 2014: 440). Bu sayede
şeklin ne soru formu yerine kullanıldığı anlaşılmaktadır:
(a) negü üçün kayu inçip avant (AY)
(b) içinte negü bar körgil (AY)
(c) anası negü yiser içser (DK)
(d) vibakti tiser negü bolur (VS)
Özellikle Eski Türkçenin geç dönemlerinde artık “bilinmezliğin” karşıladığı soru
fonksiyonundan ziyade “belirsizliği” işaretleyen nesne adları olarak ortaya çıkacaktır:
(e) buqun anıŋ negüsiŋe bolup süzülür (BT3)
(f) ulug tepterde bititmiş negü kimim taş negüme (US)
(g) ne negü iş işlegeli ugrasar (DK)
(h) negüg bol tise ol tilemiş bolur (KB)
belirsizlik
nesneler
bilinmezlik
X. Uluslararası Dünya Dili Türkçe Sempozyumu Bildiri Kitabı
221
Eş zamanlı olarak “bilinmezlik” semantik alanı içerisinde sözcükselleşerek sıfat
olarak kullanıldığına da tesadüf edilmektedir. Bu aşamanın doğrudan soru formuyla değil,
isim şekillerinin sözcükselleşerek/gramerleşerek ortaya çıktığına şüphe yoktur. Her örnekte
ne soru formunun yerine kullanılamaması, bu fikri destekleyebilecek en iyi delil olarak
görülmektedir:
(i) munta basa negü küsüşi erser (AY)
(j) negü bilge tilve bilig kedrini (KB)
(k) negü iş kılur sen kereking ne ol (KB)
Yapı son olarak, gramerleşme evresinin son adımında zarf olmuştur. Bu açıdan diğer
nesne adlarının geçirdiği evreleri geçirerek gelişimini tamamlamıştır:
(l) negü kılayın erki (HT)
(m) negük ömezler tip tiser (AY)
Negü kelimesinin nesne adı olma ve sonrasında geçirdiği evreler şu şekilde
gösterilebilir:
Soru formu (ne)→morfemli genişleme ile soru→belgisiz zamir→nesne adı→
ad→sıfat→zarf
3.4. ne ersernerse/nesne
Erdal, Eski Türkçede belirli bir işaretleme görevi bulunmayan soru zamiri/belgisiz
zamir + erser yapılarının “bir ifadenin genelliğini vurgulamak” için kullanıldığını
bildirmektedir. Buradan hareketle şu iki örneği ele alır (Erdal, 2004: 218):
(a) ol saŋa ne erser kergeki yok.
(b) mini üçün emgenteçi kim erser yok.
Birinci örnekte insan dışındaki varlıklar için kullanılan bir yapı, ikinci örnekte de
insanlar için kullanılan bir referans yapısı görülmektedir. Böyle yapıların sonuç olarak bir
soru formundan kaynaklandığı ve “belirsizliği” işaret ettiği anlaşılmaktadır. Aşağıdaki dört
örnekte söz konusu yapı insan dışı varlıkları işaret eden yapılar olarak farklı sentaktik
görevlerde kullanılmıştır:
(c) ne erser asıgka kirmedi (AY)
(d) ne erser kişi bu yirtünçide birkiye sevinser (BT25)
(e) styanuparvirt tilin at mangal bulguluk ne erser edgü savlar sözleyü (DK)
(f) ol ugurta ne erser tusulmaz (DK)
belirsizlik
nesneler
daha dar ve
özel anlam
bilinmezlik
X. Uluslararası Dünya Dili Türkçe Sempozyumu Bildiri Kitabı
222
Nesneleri işaret eden (a) örneğindekine benzer kullanımlar Eski Türkçe döneminde
sıkça görülse de yapının sözcükselleşerek/gramerleşerek tek bir leksik birim olarak
kullanımına geç dönemlerde rastlanılmaktadır. Aşağıdaki örnekler tarihsel Türk dili
alanlarından kronolojik olarak seçilmiş örneklerdir:
(g) üç yılka tegi yanıp kelip bu nerselerni türige bermeser (US)
(h) ey meryem bütünlükin keldiŋ nerse birle (KT)
(i) haram ḳıldı anı aŋar ol ḳamuġ nerse fermanlandım (KT)
(j) tegmesinde bir nerse bar kim hilafatka layık ermes (NF)
(k) nerseler biri biriŋe kavurtluk kılıştılar (ME)
(l) sevünçlüg boldı nerse birle (ME)
Öyle anlaşılıyor ki, nesne adı olarak kullanılmaya başlanan nerse, analitik bir şekilde
oluşarak sözcükselleşme ve gramerleşme süreçlerinden sonra ortaya çıkmıştır. Eski Türkçe
döneminin henüz başlarında yapı iki ayrı birim olarak sentaktik bir strateji sonucu
kullanılırken zaman içerisinde tek bir leksik birime dönüşmüş olmalıdır. Burada Erdal’ın
yukarıda iddia ettiği “genellik” olgusu, bilinmezlikten belirsizliğe giden semantik daralma
sürecinde birimin gelişimini kuvvetlendirmiştir. Aşağıdaki (m) örneği, diğer nesne adlarında
olduğu gibi bir gramerleşme evresinden geçerek zarflaşmıştır. İslamî dönem Türk dili
içerisinde zarf olarak kullanılmaya başlanmıştır. (n) örneğinde görüleceği gibi artık nerse,
zarf olmaktan daha öteye giderek bir edat olarak kullanılmıştır. Bu durum, nesne adının
gramerleşme ve sözcükselleşme evrelerinin her aşamasını yaşadığının en güzel örneğidir:
(m) ruzi bėrü köklerdin yerlerdin nerse umaslar (KT)
(n) kim erklig bolur taŋrıdın nerse (KT)
Nersenin dışında tespit edilen diğer bir nesne adı da nesnedir. ne+erse+ne şeklinde
oluşan kelimenin diyalektikal bir leksik birim olduğu anlaşılmaktadır. Eski Türkçe
döneminde neredeyse hiç tesadüf edilemeyen bu kelimenin örnekleri, Eski Anadolu Türkçesi
metinlerinde yer almaktadır:
(o) kamu nesnesin Zeliha unutur (TS)
(p) İslâm yapıluptur beş nesne üzerine (TS)
(q) delim diller bilen çok nesne anlar (TS)
O halde, nerse/nesne kelimelerinin geçirdiği süreçler şu şekilde özetlenebilir:
Soru formu (ne) ile birlikte yan cümle yapısı →sözcükselleşme süreci ile birlikte belgisiz
zamir→nesne adı→ ad→sıfat→zarf
X. Uluslararası Dünya Dili Türkçe Sempozyumu Bildiri Kitabı
223
4. Sonuç
Metinlerden tespit edilen dört nesne adı, farklı yollardan türetilmiştir. Neŋ, negü gibi
nesne adları bir morfem aracılığıyla genişleyerek ortaya çıkarken neme ve nerse gibi nesne
adları iki leksik birimin birleşerek kaynaşması sonucu ortaya çıkmıştır. Dilbilimciler, belirsiz
zamirlerin -dolayısıyla nesne adlarının-, soru formlarına belirsiz ve konjektif birimlerin
eklenmesiyle elde edildiğini kabul etmektedirler (Bath, 2004: 252). Bu açıdan, dünya dilleri
üzerinde yapılan bu çıkarımın Eski Türk dilinden hareketle genel Türkçe için de geçerli bir
ilke olduğu söylenebilir. Ancak burada dikkat edilmesi gereken bir nokta da şudur: Erdal’ın
bildirdiğine göre Güney Sibirya dillerindeki çu, çü “şey” gibi birimler Moğolcadan gelmiştir
(Erdal, 2004: 213). O halde yukarıdaki nesne adlarının kökeni için kabul edilen ne soru
formu morfemsiz bir şekilde nesne adı olarak kullanılabilmektedir.
Nesne adlarının türedikleri soru zamirlerine kıyasla “bilinmezlik”ten “belirsizliğe”,
“belirsizlik”ten de daha dar “özel bir kavram alanı”na doğru bir semantik evrilmeye
uğradıkları anlaşılmaktadır. Bu açıdan Haspelmath’ın ileri sürdüğü belirsiz zamirlerin
semantik genişleme yoluyla gramerleşerek soru zamirlerinden türediği ve ontolojik kategori
olarak soru zamirlerinden daha kapsamlı oldukları görüşü kesinlikle kabul edilebilecektir.
Böylece diğer birçok dilde olduğu gibi Eski Türkçedeki nesne adlarının geçirdiği semantik
evreler şu şekilde gösterilebilir:
Sonuç olarak Eski Türkçedeki nesne adları, daha kapsamlı bir şekilde belgisiz
zamirler türetildikleri soru formundan sonra sentaktik düzlemde gramerleşme ve
sözcükselleşme yoluyla sıfat, zarf ve hatta edat olarak karşımıza çıkmaktadırlar. Böylece söz
konusu leksik birimlerin semantik alandaki “belirsizlikleri” gramer fonksiyonu bakımından
çeşitliliği gösterebilmektedir:
belirsizlik
nesneler
daha dar ve
özel anlam
bilinmezlik
genelleyici
bilnmezlik
belirsizlik
nesneler
daha dar
ve özel
anlam
bilinmezlik
X. Uluslararası Dünya Dili Türkçe Sempozyumu Bildiri Kitabı
224
KISALTMA VE KAYNAKÇA
ADAMOVİÇ Milan (1993), “Das Wort nämä”, Türk Dilleri Araştırmaları, 3, 29-32.
AH  ARAT Reşit Rahmeti (1992), Atebetü’l-Hakayık, Ankara: TTK Yay.
AĞCA Ferruh (2016), Uygur Harfli Oğuz Kağan Destanı Metin-Aktarma-Notlar-Dizin-
Tıpkıbasım, Ankara: TKAE.
AY  KAYA Ceval (1994), Uygurca Altun Yaruk Giriş, Metin ve Dizin, Ankara: TDK
Yay.
BATH D.N.S (2004), Pronouns, New York: Oxford University Press.
BK  AYDIN Erhan (2012), Orhun Yazıtları, Konya: Kömen Yay.
BT1  HAZAI Georg – ZİEME Peter (1971), Fragmente der uigurischen Version des
‘Jin’gangjing mit den Gāthās des Meister Fu’, Berlin: Akademie Verlag
BT3  TEZCAN Semih (1974), Das Uigurische Insadi-sutra, Berlin: Akademie Verlag
BT25  WILKENS Jens (2007), Das Buch von Der Sündentilgung Teil 2 Edition des
alttürkisch-buddhistischen Kşanti Kılguluk Nom Bitig, Turnhout: Brepols.
CLAUSON Sir Gerard (1972), An Etymological Dictionary of PreThirteenth-Century
Turkish, Oxford: Oxford University.
DEMİRCİ Kerim (2010), Teorik Bir Yaklaşımla Zamirler, Ankara: Grafiker Yay.
DK  ELMALI Murat (2016), Daşakarmapathavadanamala, Ankara: TDK Yay.
DLT  ERCİLASUN Ahmet Bican (2014), Dîvânu Lugâti’t-Türk Giriş-Metin-Çeviri-
Notlar-Dizin, Ankara: TDK Yay.
ERDAL Marcel (2004), A Grammar of Old Turkic, Leiden: Brill.
ERGAT Emir Ali (2008), Dil, Düşünce ve Varlık İlişkisi, İstanbul: Birey Yay.
HASPELMATH Martin (1997), Indefinite Pronouns, Oxford: Clarendon Press.
HİRİK Erkan (2017), “Türkiye Türkçesinde Eşzamandalık”, TAED, 60, s. 205-226.
"ne" soru formu
morfem veya leksik birim
ile birlikte soru formu
belgisiz zamir
nesne adı
sıfat
zarf ve edat
X. Uluslararası Dünya Dili Türkçe Sempozyumu Bildiri Kitabı
225
HT  BARAT Kahar (2000), The Uygur-Turkic Biography of the Seventh-Century
Chinese Buddist Pilgrim Xuanzang: Ninth and Tenth Chapters, Indiana:
Bloomington Press.
KB  ARAT Reşit Rahmeti (2008), Kutadgu Bilig, İstanbul: Kabalcı Yay.
KK  ARGUNŞAH Mustafa - GÜNER Galip (2015), Codex Cumanicus, İstanbul: Kesit
Yay.
KLIMA Edward S. (1964), “Negation in English”, in Jerry A. Fodor and Jerrold J. Katz
(eds.), The structure of language (Englewood Cliffs, N.J.: Prentice-Hall), s. 246-323.
KOCASAVAŞ Yıldız (2004), Türkçede Şahıs Zamirleri, Ankara: TDK Yay.
KOSHY Anish (2008), “Indefenite Pronouns in Pnar” Mon-Khmer, 38, 41-56.
KP  TULUM M. Mahur-AZILI Kenan (2015), Eski Uygurca Edgü Ögli Tigin Anyıg Ögli
Tigin Burkancı Seyirlik Eser, İstanbul: Doğu Kütüphanesi Yay.
KT  ATA Aysu (2013), Karahanlı Türkçesinde İlk Kur’an Tercümesi (Rylands Nüshası,
Giriş-Metin-Notlar-Dizin), Ankara: TDK Yay.
ME  YÜCE Nuri (2014), Mukaddimetü’l-Edeb Hvarizm Türkçesi İle Tercümeli Şuşter
Nüshası, Ankara: TDK Yay.
NALBANT Bilge Özkan (2003), “ ‘Ne’ Kelimesinin Farklı Bir Kullanışı Üzerine”,
Türkoloji, 16, s. 73-86.
NF  Eckmann Janos vd. (2014), Nehcü’l-Ferâdîs-Uştmahlarnıng Açuq Yolı (Cennetlerin
Açık Yolu), Ankara: TDK Yay.
ODA Juten (2010), A Study of Buddhist Sutra Called Sekiz yükmek yaruq or Sekiz
törlügin yarumış yaltrımış in Old Turkic, Japonya: Hozokan Kyoto.
OK  AĞCA Ferruh (2016), Uygur Harfli Oğuz Kağan Destanı Metin-Aktarma-Notlar-
Dizin-Tıpkıbasım, Ankara: TKAE.
ÖNER Mustafa (1997), “Türkçede Özel Zamirler (!)”, Türk Dili, 542, s.152-156.
T  TEKİN Talat (1994), Tunyukuk Yazıtı, Ankara: Simurg Yay.
TS  Tarama Sözlüğü (haz. Ömer A. Aksoy-Cem Dilçin), Ankara: TDK Yay.
TT7  ARAT Reşit Rahmeti - EBERHARD W. (1936), Türkische Turfan Texte VII,
Berlin: Verlag Der Akademie Der Wissenschaften
ULTAN Russell (1978), “Some General Characteristics of İnterrogative Systems”,
Greenberg (ed.), s. 211-48.
US  RADLOFF W. (1972), Uigurische Sprachdenkmaler, Osnabrück: Biblio Verlag.
VS  ELMALI Murat (2015), Eski Uygurca Gramer Terimleri Sözlüğü Vibakti-Samaz,
İstanbul: Kesit Yay.
YUNUSOĞLU Mağfiret Kemal (2012), Uygurca-Çince İdikut Sözlüğü, Ankara: TDK yay.
X. Uluslararası Dünya Dili Türkçe Sempozyumu Bildiri Kitabı
226
YABANCI ÖĞRENCİLER İÇİN HAZIRLANAN İSTANBUL ADLI TÜRKÇE
DERS KİTABINDA DİLBİLGİSİ-OKUMA ÜZERİNE ELEŞTİRİ VE
ÖNERİLER: B1 ÖRNEĞİ
Prof. Dr. Nedim BAKIRCI
Niğde Ömer Halisdemir Üniversitesi / Türkiye
nedimbakirci@gmail.com
Dr. Öğr. Üyesi Hüseyin Kürşat TÜRKAN
Mustafa Kemal Üniversitesi / Türkiye
khturkan@gmail.com
GİRİŞ
A. Türkçe Öğretimi
Yabancılara Türkçe öğretimi, Türk kültürünün öğretilmesine hizmet etmektedir.
Çünkü dil, bir kültür taşıyıcısıdır. Yabancı dil öğrenen kişi ister istemez o dilin kültürünün
de içine girmektedir. Bu bağlamda dili öğretilen toplumun kültür öğelerinin öğrencilere
gerekli ölçüde aktarılması ve öğretilmesi de büyük önem arz etmektedir (Barın 61).
Günümüzde dil öğretimi, ana dil ve yabancı dil öğretimi şeklinde gerçekleşmekte ve gittikçe
önem kazanmaktadır. Yirminci yüzyıl ile birlikte iletişim teknolojisinde yaşanan gelişmeler
milletler arası ilişkileri de inanılmaz derecede arttırmıştır. İlişkilerin bu denli hızlanması
neticesinde insanlar arasında ortaya çıkan iletişim sorunu doğal olarak bazı dillerin hızla
yayılmasını sağlamıştır. Hızla yayılan bu diller, dünya dili hâline gelmiş ve bu dillerin
öğrenilmesi için çaba sarf edilmiştir. Bu diller ticaret, eğitim, sağlık ve politika gibi alanlarda
kullanılmaya başlanmıştır (Türkan 148-149).
Yabancılara Türkçenin öğretimi için yazılan eserlerden ilki Kaşgarlı Mahmut’un
Divanü Lügati’t-Türk adlı eseridir (Barın 122; Tiryaki 1; Açık 1; Bulut 141).
Türkçenin ilk tanıklı sözlüğü olan eserde, Kaşgarlı Mahmut yüzde yüz Türkçe
olduğunu düşündüğü kelimeleri ele almıştır. Bu kelimelerin örnek cümle içindeki
kullanımlarını göstererek Arapların kolay bir şekilde Türkçe öğrenmelerini amaçlamıştır
(Bulut 97).
Kaşgarlı Mahmut, Araplara gelişmiş bir bilim, kültür ve edebiyat dili hâlini almış
olan Türkçeyi öğretmek amacıyla Bağdat’ta 8624 kelimenin yer aldığı Divanü Lügati’t-Türk
adlı eserini Arap alfabesiyle yazmıştır. Divanü Lügati’t-Türk’ün Türkçenin zenginliğini ispat
eden Araplara da Türkçeyi öğretmeyi amaçlayan üstün bir eser olarak ortaya konulması, dil
öğretimi ve dil gururu açısından oldukça önemlidir (Karakuş 16-17).
1. Kaşgarlı Mahmut, eski öğretim metotlarında görülen önce ve hemen her zaman sadece
kural verme yolunu benimsemek yerine önce örneği vermiş, ardından kurala gitmiştir.
2. Yabancılara sadece Türkçe öğretmekle yetinmemiş, dil ile birlikte kültürün aktarılmasına
ve öğretilmesine de önem vermiştir.
3. Dil öğretiminde, örneklerin önemini kavramış bir dilbilimci olarak kuralın yanında
mutlaka örneklere de yer vermiştir. Örneklerini günlük hayattan, atasözlerinden ve şiir
parçalarından seçmeye özen göstermiştir.
X. Uluslararası Dünya Dili Türkçe Sempozyumu Bildiri Kitabı
227
4. Dil öğretiminin önemli unsurlarından olan tekrarların önemini kavramıştır. Buna istinaden
eğer önceden verilmiş bir kural tekrar geçmişse söz konusu kuralı tekrar etmekten
kaçınmamıştır (Akyüz 45-46). Söz konusu maddeler yüzyıllar öncesinden günümüze ışık
tutan özelliklere sahiptir. Ancak burada eleştirilmesi gereken durumlardan birisi de bu
deneyimin ne kadarının kullanılıp kullanılmadığı durumudur. Bu bağlamda gönüllülüğün
esas olduğu dil öğretimi ve kültürel aktarımda olan ve olması gereken eğitim hedeflerinin
tekrar gözden geçirilmesinde fayda vardır (Türkan 150). Divan-ü Lugati’t-Türk’ten sonra
Türkçenin öğretilmesi amacıyla yazılmış “Codex Comanicus, Kitâb-ı Mecmû-ı Tercümân-ı
Türkî ve Acemî ve Mugalî, Kitâbü’l-İdrâk Lisani’l-Etrâk, El-Kavânînü’l-Külliyye li-Zabti’l-
Lügati’t-Türkiyye, Bülgatü’l-Müştâk fî-Lûgati’t-Türk ve’l-Kıpçak, vd.” eserler de şüphe
yoktur ki Türkçe öğretimine sayısız katkılar sağlamıştır. Söz konusu eserler dışında tarihsel
süreç içerisinde Türkçe ve Türkçe öğretimine hizmet eden çok sayıda eserin var olduğunu
burada vurgulamakta fayda vardır (Karakuş 20; İşcan 14; Gülensoy 401; Barın 123; Türkan
151-152).
Yabancı dil olarak Türkçe öğretiminin temel amaçları arasında Türkçenin doğru ve
etkili bir biçimde kullanımını sağlama esası yer almaktadır. Bu nedenle söz konusu
katılımcılara ikinci bir dil olarak Türkçe öğretiminde dinleme, okuma, konuşma ve yazma ile
ilgili temel dil becerilerinin etkin bir biçimde geliştirilmesine önem verilir. Dil öğretimi,
belirli ilkeler ışığında yapılmalıdır. Yabancılara Türkçenin öğretimi işi, Türkçe ve Türk
kültürü açısından son derece önemlidir. Bu yüzden, bu konuda temel ve genel ilkelerin doğru
belirlenmesi ve öğretimde bunlara eksiksiz olarak yer verilmesi gerekmektedir. Yabancılara
Türkçe öğretiminin iyi anlaşılabilmesi için öncelikle insanların niçin yabancı dile ihtiyaç
duyduklarını açıklamak gerekir. Bunun için de, dilin insan hayatındaki önemi üzerinde
durmak şarttır.
B. Uluslararası (Avrupa) Dil Portfolyosu
Avrupa Dil Portfolyosu, resmi olmayan kültürler arası deneyimlerinizin ve
yaşamınız boyunca okulda, mesleki eğitimde işyerinde edindiğiniz dil deneyimlerinizin kayıt
ve rapor edildiği bir araçtır. Bu dosya kariyerinizde kullanılmak üzere dil öğrenme nitelik ve
deneyimlerinizin Avrupa ölçütlerinde net biçimde yansıtıldığı bir kayıt sağlayacaktır.
Avrupa Konseyi, daimi merkezi Fransa’nın Strazburg kentinde bulunan devletler arası bir
organizasyondur. Amaçlarından bir tanesi de Avrupa kültürel kimliği bilincini artırarak farklı
kültürlerden kişiler arasında karşılıklı anlaşmayı geliştirmektir. Bu bağlamda Avrupa
Konseyi tüm düzeylerde dil öğrenimine ve kültürler arası deneyimlere denklik getirmek ve
bunu desteklemek için Avrupa Dil Portfolyosunun tanıtımını koordine etmektedir.
Avrupa Konseyi;
• Öğrenmeleri gerçekleşirken bu süreci takip etme
• Önemli kültürler arası temasları da içeren dil öğrenme aşama ve deneyimlerini kaydetme
konularında dil öğrenenlere yardımcı araç olarak Avrupa Dil Portfolyosunu sunmuş
bulunuyor.
Hedefler:
• Dil öğreniminin ve deneyimlerinin gelişimini güçlendirmek
X. Uluslararası Dünya Dili Türkçe Sempozyumu Bildiri Kitabı
228
• Çok sayıda dil öğrenimini teşvik etmek
• Eğitim ve iş alanları arasında geçişliliği sağlamak
• Avrupa’da demokratik vatandaşlığı geliştirmek
• Dilsel çeşitliliğin değerini göstermektir.
Avrupa Dil Portfolyosu
Üç bölümden oluşur:
1. Dil Pasaportu
Bu belge kişinin dil becerilerinin, dil yeterliliklerinin ve kültürler arası
deneyimlerinin bir kaydıdır.
Dil becerileri, “Avrupa Ortak Ölçütler Çerçevesi Belgesi”nde sunulan yeterlilik
düzeyleriyle tanımlanmaktadır. Ölçek ( kendini değerlendirme çizelgesi) dil pasaportunda
sunulmuştur. Bu ölçek, kendini değerlendirme çizelgesi olduğu gibi dil pasaportunun da bir
parçasıdır.
Pasaportun içeriği şu şekildedir:
• Dil becerileri profili
• Dil öğrenimi ve kültürler arası deneyimlerin özeti
• Sertifikaların ve diplomaların kaydı
2. Dil Geçmişi
Bu bölüm dil öğrenim öyküsünün bir kaydıdır ve kişinin dil öğrenim hedeflerini
belirlemesine, kendini değerlendirme şemasında dil yetkinliklerini ve ilerlemesini
kaydetmesine yardımcı olur.
3. Dosya
Deneyim ve aşamaları gösteren ve belgeleyen bölümdür. Bu bölüm çeşitli kişisel
çalışmaların örneklerini içerir. Dosya sahibinin sertifikaları ve diplomaları da bu bölümde
yer almaktadır (http://tomer.ankara.edu.tr/avrupa-dil-portfolyosu/).
Avrupa Dil Portfolyosunun işlevleri iki grupta toplanabilir;
1. Kayıt altına alma ve bildirim işlevi: ADP’ye sahip bir birey, portfolyonun Dil
Biyografisi bölümünde kendi öğrenme stilini, dilsel ve kültürler arası deneyimlerini ve
öğrendiği dilleri Avrupa Konseyince belirlenen ölçütlere göre hangi düzeyde kullandığını
belirlemekte ve kayıt altına almaktadır. Zaman içerisinde de kendisinin yansıttığı bu bilgileri
yeniden değerlendirerek portfolyosunu güncellemektedir. Böylece bu birey kendi ülkesinde
herhangi bir başka okula ya da herhangi bir Avrupa ülkesine gitmek durumunda kaldığında
yeni öğretmeni bireyin kendisi tarafından portfolyosunda beyan ettiği bilgileri göz önünde
bulunduracak ve ona en yararlı öğrenme ortamını sağlamaya çalışacaktır. Standartlar ve
kullanılan araç (Dil Portfolyosu) ortak standartları yansıttığı için bu durum öğretmene
herhangi bir zorluk yaratmayacaktır. Bu yönüyle ADP hem bir kayıt aracı hem de bir
bildirim aracı özelliği taşımaktadır.
2. Pedagojik işlevi: Bireyin yeni bir dili öğrenmeye başladığı andan itibaren sahip
olacağı Dil Portfolyosu, onun yeni bir dili öğrenme sürecinde sürekli kendini
X. Uluslararası Dünya Dili Türkçe Sempozyumu Bildiri Kitabı
229
değerlendirmesine, böylece de kendi öğrenme süreci ile ilgili "farkındalık" özelliğini
taşımasına, süreç içerisinde durumunu yeniden değerlendirerek "kendini değerlendirme"
alışkanlığını edinmesine, eksikliğini duyduğu becerilerini geliştirmek için öğretmeni ya da
çevresindeki insanlardan yardım isteyerek ve bunu da kendi yöntemlerine göre belirleyerek
kendisine ait bir “özerklik” modelini oluşturmasına olanak sağlayacaktır. Bunlara sahip bir
öğrencinin bulunduğu sınıf, tamamen "öğrenen merkezli" eğitim veren ve öğretmeninin
sürekli “yansımacı” bir öğretme modeli uyguladığı bir sınıf olacaktır. Öğrenenler her zaman
bir önceki öğrenme durumlarını değerlendirdikleri için ve kendi dil gelişimlerini ortak
ölçütlerle takip etme olanağına sahip oldukları için “yapılandırmacı” bir öğrenme süreci
yaşama olanağına sahip olacaklar ve öğretmenlerini "çoklu zekâ" anlayışına uygun
materyaller geliştirmek için birbirleriyle yardımlaşarak “işbirlikçi öğretim” modelini
oluşturmaya yönelteceklerdir. Bu bakış açısıyla da Avrupa Dil Portfolyosunun gerçek
anlamda bir pedagojik işlevinin olduğu söylenebilir.
Milli Eğitim Bakanlığı, 15-18 ve 10-14 yaş grubu öğrenenler için Avrupa Konseyi
Dil Politikaları Bölümüne 47.2003 ve 80.2006 onay numarası iki adet ADP geliştirilmiştir.
Avrupa ülkelerinde halen uygulanmakta olan ADP’sine dayalı yabancı dil öğretiminin,
ülkemizde de ilköğretim çağından itibaren başlatılması, çocuklarımızın gelecekteki eğitim
etkinliklerinde Avrupalı yaşıtlarından geri kalmamasına olanak sağlayacaktır. Yani, Lizbon
stratejisinde yer alan “her Avrupa vatandaşının 2010 yılına kadar en az iki yabancı dili
konuşur ve anlar düzeyde öğrenmesi” koşulunu yerine getirmelerinde önemli bir katkı
sağlayacaktır (http://www.turkceogretimi.com/adp/avrupa-dilleri-%C3%B6%C4%9Fretimiortak-%
C3%A7er%C3%A7eve-programi-ve-avrupa-dil portfolyosu-nedir).
C. B1 Seviyesi ve Diğer Dil Seviyeleri
Uluslararası Dil Portfolyosundan hareketle dil öğrenimi veya öğretiminde “A1, A2,
B1, B2, C1, C2” olmak üzere altı seviye yer almaktadır. Söz konusu seviyelerin temel
özellikleri şöyledir:
A1 (Breakthrough): Giriş ya da Keşif Düzeyi
A2 (Waystage): Ara Düzey ya da Temel Gereksinim Düzeyi
B1 (Threshold): Eşik Düzey
B2 (Vantage): İleri Düzey ya da Bağımsız Kullanıcı Düzeyi
C1 (Effective Operational Proficiency): Özerk Düzey
C2 (Mastery): Ustalık (Diller İçin Avrupa Ortak Başvuru Metni 36).
B1 seviyesinde anlaşılır ve ölçünlü bir dille konuşulduğunda iş, okul, boş zaman
etkinlikleri vb. gibi bilinen şeyler söz konusu olduğunda konuşmanın ana hatlarını
anlayabilir. Öğrenmekte olduğu dilin konuşulduğu ülkeye yaptığı yolculuklarda karşılaştığı
çoğu zorlukların üstesinden gelebilir. Bilinen konularda ve ilgi duyduğu alanlarda kendini
basit ve bağlantılı olarak ifade edebilir. Deneyim ve olaylar hakkında bilgi verebilir; hayal,
beklenti, amaç ve hedeflerini anlatabilir. Tasarı ve görüşlerinin kısa gerekçelerini gösterir ya
da bunlara açıklamalar getirebilir (TELC 31). B1 Düzeyi, yabancı bir ülkeyi ziyaret eden bir
kişi için Eşik Düzey’in özelliklerine denk düşer. İki özellikle nitelendirilir. Birincisi, bir
karşılıklı etkileşimi sürdürme ve farklı durumlar içinde istediğini elde etme yeteneğidir.
X. Uluslararası Dünya Dili Türkçe Sempozyumu Bildiri Kitabı
230
Örneğin; genel kural olarak kendisiyle ilgili uzun bir tartışmanın ana noktalarını, tartışmanın
açık ve ölçünlü dilde yapılması koşuluyla izleyebilir; arkadaşlar arasında resmî olmayan bir
tartışmada düşünce ve görüş bildirebilir veya isteyebilir; aktarmak istediği ana görüşü
anlaşılır bir biçimde aktarır; söylemek isteği şeyin özünü söylemek için geniş yalın biçimler
yelpazesini esneklikle kullanır; bazen söylemek istediğini tam olarak anlatmaya çalışırken
anlaşılması güç olsa da, bir konuşmayı ya da tartışmayı sürdürebilir; özellikle uzun
anlatımlarda, sözcüklerle dilbilgisel biçimlerin ve yanlışlarını düzeltme çabalarının belirgin
olmasına karşın anlaşılırlığını yitirmez. İkinci özellik, gündelik yaşama ilişkin sorunlarla
ustaca baş edebilme yeteneğidir.
Örneğin: Toplu taşıma araçlarında öngörülemeyen bir durumdan başarıyla
çıkmasını bilmek; bir seyahat şirketinde veya yolculuk sırasında yapılan bir organizayon
sırasında karşılaşabileceği temel durumlarla baş edebilmek; bildik konularda hazırlık
yapmaksızın söze girebilmek; bir istemde bulunabilmek; karşılıklı etkileşim içinde
konuşulan kişiye yakından bağımlı kalmakla birlikte bir söyleşi ya da bir danışma sırasında (
söz gelimi yeni bir konuyu ele almak ) insiyatifi ele almak; birisinden, söylediği şeyi
açıklamasını ya da kesinlemesini istemek. B1+ Düzeyi, Eşik Düzey’in ileri bir derecesine
denk düşer. Burada aynı iki özellikle karşılaşılır; bunlara alışverişi yapılan bilginin niceliği
üzerinde yoğunlaşan belli sayıda betimleyici eklenir (Diller İçin Avrupa Ortak Başvuru
Metni 34).
A1 düzeyi (Giriş ya da Keşif, Breakthrough), kuşkusuz dili üretebilme yeteneği
içinde tanımlanabilecek en temel “düzey” dir. Bununla birlikte, bu noktaya gelmeden önce
öğrenenler, son derece sınırlı dilsel yetenek dizisi içinde gereksinimlerine denk düşen belli
sayıda özel etkinliği başarıyla gerçekleştirebilirler.
İsviçre Bilimsel Araştırma Ulusal Fonunun 1994-1995’ te yaptığı betimleyici
örnekleri tasarlayıp ayarlamalarını yapan anket, A1 düzeyinin tanımı içinde kapsandığı
varsayılabilen tek tek etkinliklerin gerçekleştirilmesiyle sınırlı bir dil kullanımını saptadılar.
Örneğin, gençlerle ilgili kimi durumlarda bu “sınır” ı yalıtmak yararlı gibi görünebilir.
Aşağıdaki betimleyiciler, A1 düzeyinin altında sınıflanan ama yeni başlayanlar için
yararlı hedefler gibi görülebilen yalın ve bütüncül etkinliklere gönderme yaparlar.
• Dilsel iletiyi parmağıyla ya da başka bir hareketle gösterebilirse basit bir alışveriş yapabilir.
• Gün, saat ve tarihi söyleyebilir ve sorabilir.
• Basit bir biçimde selamlama yapabilir.
• “Evet, hayır, özür dilerim, lütfen, affedersin” diyebilir.
• Adını, adresini, milliyetini ve medeni durumunu yazabileceği basit bir formu doldurabilir.
• Basit bir kartpostal yazabilir.
Burada, turist konumunda “gerçek yaşam”a özgü gerçek etkinlikler söz konusudur.
Okul ortamında, farklı ya da tamamlayıcı, dilin özellikle ilkokulda oyunsu görünümlerini
kapsayan bir “eğitsel” etkinlikler listesi akla gelebilir.
Üstelik, İsviçre’de gerçekleştirilen araştırmanın bu deneysel sonuçları, tutarlı ve az
çok eşit dokuz düzeyli bir basamağı önermektedir. Bu basamak A2 (Aradüzey ya da Temel
Gereksinim Düzeyi) ile B1 (Eşik Düzey), B1 ile B2 (İleri Düzey ya da Bağımsız Kullanıcı
Düzeyi) ve B2 ile C1 (Özerk Düzey ya da Etkin İşlemsel Yetenek) arasında evreler
önermektedir. Daha dar kapsamlı düzeylerin var olabilmesi öğrenme durumunda yararlıdır;
X. Uluslararası Dünya Dili Türkçe Sempozyumu Bildiri Kitabı
231
ama değerlendirme durumu içinde daha geniş, üzerinde uzlaşmaya varılmış düzeylerle
bağıntılandırılmıştır.
(Diller İçin Avrupa Ortak Başvuru Metni 30-31).
(TELC 30).
B1 seviyesindeki bir birey “dinleme anlama” bağlamında; günlük iş veya meslekle
ilgili alışılagelmiş ve karmaşık olmayan bir konuyla ilgili basit bilgileri anlayabilir; anlaşılır
biçimde ve alışılmış bir aksan ile konuşulduğunda ana bildirimi ve ayrıntılı bilgileri de
anlayabilir. Genelde iş yaşamı, eğitim ve boş zamanlar gibi alışılagelmiş ya da az
alışılagelmiş konularla karşılaşıldığında ve iyice anlaşılır biçimde ölçünlü bir dil
konuşulduğunda, ana hatlarıyla anlayabilir. Kısa hikâyeleri de anlayabilir (TELC 69).
Diyalog bağlamında; ölçünlü ve anlaşılır bir dil kullanıldığında genelde kendinin de
bulunduğu bir ortamda yapılan uzun konuşmaları ana hatlarıyla izleyebilir (TELC 70).
Konuşma bağlamında; kendi uzmanlık alanından alışılagelmiş bir konu sade ve iyi
yapılandırılmış bir şekilde sunulduğunda bildiri ve konuşmaları anlayabilir. Anlaşılır ve
ölçünlü bir dille konuşulduğunda kısa ve sade bildirileri genellikle anlayabilir (TELC 70).
Okuma bağlamında; kendi ilgi ve uzmanlık alanlarıyla ilgili konular üzerine okuduğu
karmaşık olmayan teknik metinleri yeterli seviyede anlayabilir (TELC 72). Dil bilgisi
bağlamında; önceden tahmin edilemeyecek durumları betimlemeye yeterli, bir düşüncenin ya
da sorunun en önemli noktalarını yeterince titizlikle açıklayabilecek ve kültürel konular
hakkındaki düşüncelerini dile getirebilecek (müzik ve film gibi) yeterli zenginlikte bir dilsel
dağarcığa sahiptir. Aile, hobi, ilgi alanları, meslek, seyahat, güncel olaylar gibi konularla
başa çıkabilecek kadar yeterli dilsel araca sahiptir; bunlar kendini ifade edebilmek için
yeterli olsa bile, sözcük dağarcığının kısıtlılığı tekrarlamalara ve bazen de anlatım
zorluklarına neden olabilir (TELC 111). Ve alışılagelmiş durumlarda yeterli derecede doğru
konuşarak anlaşabilir; anadilinin etkisi belirgin olsa da genelde dilbilgisi yapısına iyice
hâkimdir. Genelde önceden tahmin edilebilecek durumlarda sık kullanılan basmakalıp
sözleri ve deyimleri içeren bir dağarcığı, yeterli derecede doğru olarak kullanabilir (TELC
115).
X. Uluslararası Dünya Dili Türkçe Sempozyumu Bildiri Kitabı
232
D. İstanbul Türkçe Öğretim Seti
A1 KURU A2 KURU B1 KURU
(Bölükbaş, ve ark., İstanbul A1; 4-5).
(Bölükbaş, ve ark., İstanbul A2; 4-5). (Gedik, ve ark., İstanbul B1; 4-5).
1. İstanbul Türkçe B1 Ders Kitabında Olan Dilbilgisi
Yabancılar için hazırlanmış olan “İstanbul Türkçe” kitabı üniteler bağlamında
düzenlenmiştir. Genellikle altı üniteden ve bu ünitelerin harflendirme sistemine göre
hazırlanan (Ünite 1- 1A, 1B, 1C gibi) söz konusu kitapta “okuma, dilbilgisi, dinleme, yazma
ve konuşma” bölümleri yer almaktadır. Özellikle bu bildiride söz konusu kitabın B1
seviyesindeki ders kitabının “dilbilgisi ve okuma” bölümleri üzerinde durulacaktır. B1 ders
kitabının “dilbilgisi” ünitesine geçmeden önce konunun bir bütün olarak görülebilmesi için
A1 ve A2 ders kitabının “dilbilgisi” bölümlerinin konu başlıklarına göz atmakta yarar
olacağı inancındayız.
Yabancılar İçin İstanbul Türkçe (Bölükbaş, ve ark. 5) ders kitabının A1 ders
kitabının dilbilgisi bölümünde öncelikle 1.ünitede Türk alfabesi tanıtıldıktan sonra soru
X. Uluslararası Dünya Dili Türkçe Sempozyumu Bildiri Kitabı
233
ekleri, çoğul ekleri, şu, bu, o ve burası neresi gibi çalışmalar yapılmıştır. 2. ünitede hâl
ekleri, sayılar, isim cümleleri; 3. ünitede şimdiki zaman, yönelme ve uzaklaşma ekleri, “-
mak” istemek yapıları; 4. ünitede iyelik ekleri, ülke, millet ve dil adları, belirtme durumu; 5.
ünitede saat yapılarıyla beraber zaman kavramlı sözcük ve ekler; 6. ünitede ise isim
tamlamaları “-ki eki” ve karşılaştırma sözcükleri yer almaktadır.
Yabancılar İçin İstanbul Türkçe (Bölükbaş, ve. ark. 5) ders kitabının A2 ders
kitabının dilbilgisi bölümünde 1. ünitede emir ve istek kipi, yapım eki; 2. ünitede belirli
geçmiş zaman, bağlaçlar ve vasıta eki; 3. ünitede gelecek zaman eki ve karşılaştırma
sözcükleri; 4. ünitede belirsiz gelecek zaman, pekiştirme sıfatları, küçültme ekleri, doğrudan
anlatım, bazı bağlaçlar; 5. ünitede geniş zaman, rica etme ve “-dır/-dir” ekleri; 6. ünitede
yeterlilik fiili ve fonksiyonlarıyla bazı zarf-fiil ekleri yer almıştır.
Asıl konumuz olan Yabancılar İçin İstanbul Türkçe (Gedik, ve ark. 5) ders kitabının
B1 ders kitabının dilbilgisi bölümünde 1. ünitede bazı zar-fiil ekleri (-arak, …a…a),
şimdiki zamanın hikâyesi, ve –ken zar-fiil eki; 2. ünitede İsim-fiil ekleri, emir kipinde
dolaylı anlatım; 3. ünitede gereklilik kipi, gerek-lazım-mecbur kullanımları, gereklilik
kipinin hikâyesi; 4. ünitede bazı zarf-fiil ekleri; 5. ünitede dilek-şart kipi, dilek kipinin
hikâyesi, dilek-şart kipinin birleşik kullanımları; 6. ünitede ise işteş çatılı fiiller, bazı zarffiil
ekleri yer almaktadır.
Yabancılar İçin İstanbul Türkçe ders kitabının A1 seviyesinden B1 seviyesine kadar
ifade etmeye çalıştığımız dil bilgisi konuları öncelikle Uluslararası Dil Portfolyosuna
uyumlu olmamakla beraber söz konusu ünitelerde dil bilgisi bölümleri son derece dağınık ve
gelişigüzel verilmiştir. B1 seviyesinin dil bilgisi ele alındığında ilk etapta bir konu sıralaması
ve bazı konuların gereksiz uzatılması göze çarpmaktadır. Bu noktada ilgili kur ile tespit
ettiğimiz hataları şöyle sıralamak mümkündür:
1.1. Fiil ve fiilimsinin net olarak anlatılmadan direkt olarak 1. ünitede zarf-fiil
ekinin anlatılması doğru değildir.
1.2. Şayet fiilimsi anlatılıyorsa öncelikle isim-fiil ekinin verilmesi uygundur. Zarffiilden
sonra isim-fiil eki vermek öğreneni her daim zora sokar.
1.3. “Kip”in ne olduğu tam anlatılmadan kip eklerinin dağınık verilmesi doğru
değildir. Kip, uzun olmayan önemli bir konu olmakla beraber kip eklerinin
ilgili eklerin farklı kur ve haftalarda anlatılmasının bir mantığı yoktur. Aksi
hâlde yabancı uyruklu öğrenci, her zaman görmediği bir kip ekinin var
olduğunu zannedecektir.
1.4. Ünitede yine karşımıza çıkan bir zarf-fiil eki mevcuttur. Bu yaklaşım doğru
değildir. Zar-fiil ekleri fiilimsi başlığı altında bir haftada bitirilebilecek bir
konuyken söz konusu yaklaşım öğrenmeyi zorlaştırmaktadır.
1.5. Ünitede dilek-şart eki anlatıldıktan sonra kipin birleşik zamanlı hâlinin
verilmesi uygun değildir. Basit zamanlı bir fiili bilmeyen öğrenciye birleşik
zamanlı fiili birden anlatmanın bir gereği ya da lüzumu yoktur. Söz konusu
durum, öğrenme karışıklığına neden olmaktadır.
1.6. Yine dil bilgisi için çok önemli olan bir “çatı” konusunun birden işteş çatı
denilip başlanması uygun olmayan bir yaklaşımdır.
X. Uluslararası Dünya Dili Türkçe Sempozyumu Bildiri Kitabı
234
2. İstanbul Türkçe B1 Ders Kitabında Olan Okuma Metinleri
Yabancılar İçin İstanbul Türkçe (Gedik, ve ark. 5) ders kitabının B1 ders kitabının
okuma bölümünün 1. ünitesinde Nasıl Bir Ev Arıyoruz? Nereye Gideceğiz? İçimdeki
Türkiye’m; 2. ünitede İş Hayatındaki Roller, Yoğurdun Steve Jobs’u, Meslek Seçimi; 3.
ünitede Sağlığın Anahtarı, Yüz Yaşında Hâlâ Dinç, Kristal Tedavileri; 4. ünitede Herkes
Aynı Şekilde mi Öğrenir? Türkçe Algılamada Beyni Zorluyor, Vazgeçmek İçin Çok Erken;
5. ünitede Mesela Oynayalım, Pişmanlıklarınızdan Kurtulun, Murphy Kanunları; 6. ünitede
ise Öğrenci Evi, Türk Aile Yapısı, Komşuluk Ölüyor, konuları hakkında okuma metinleri yer
almaktadır.
(Gedik, ve ark. 40).
X. Uluslararası Dünya Dili Türkçe Sempozyumu Bildiri Kitabı
235
(Gedik, ve ark. 43).
(Gedik, ve ark. 58).
X. Uluslararası Dünya Dili Türkçe Sempozyumu Bildiri Kitabı
236
Okuma; yazılı, basılı, oyma, kabartma türündeki simgelerden anlam çıkarma
sürecidir. Okumada kullanılan simgeler konuşurken çıkardığımız seslerin karşılığı olan
simgelerdir. Bunlara genellikle harf denir. Harflerin yan yana gelmesiyle oluşan birimler,
birer kavramın temsilcisi olurlar. Bu kavramlar okumanın, okuma da anlamanın temelini
oluşturur. Bunların tümü dile dayanan bir iletişim sürecinin elemanlarıdır.
İnsanlar arası duygu ve düşünce yönünden anlaşma sağlayan simgeler dizgesi olarak
tanımlanabilen dil, öğrenilen ve öğretilen bir beceridir. Bu simgeleri kullanma ustalığı
değişik aşamalardan geçilerek gelişir. Çoğunlukla kendiliğinden oluşuyor izlenimi yaratsa
da, dilin dinleme-anlama-konuşma-okuma-yazma biçiminde bir gelişme süreci vardır. Bu
süreç içinde dilin bir parçası olarak okuma öğrenilir ve öğretilir. Şu hâlde okuma, bildiğimiz
dile ait belleğimizde anlamı olan kalıplar ve sözcüklerin oluşturduğu belli anlamlar ifade
eden imaj kümelerine sahip olunduktan sonra gerçekleşen bir süreçtir. Okumaya yeni işlevler
yükleyen bir tanımda, “okuma, geçmiş deneyimlerle oluşturulmuş anlamların anımsanması
ve okuyucunun edinmiş olduğu kavramları kullanarak yeni anlamlar kurması için uyarıcı
görevi yapar” denmektedir. Bu anlamda okumayı bilme, bir yazarın duygularına
düşüncelerine erişebilmek, bu düşünceleri ve duyguları tartışmak, yargılamak demektir.
Bunun için okuma uğraşı düşünme işlemiyle iç içe geçmiş durumdadır (https://hizliokuma.
cokbilgi.com/okuma-nedir/). Bu bağlamda okuma metinleri üzerinde hassas
düşünülmesi ve plan çerçevesinde hareket edilmesi gerekmektedir. Daha önce de
belirttiğimiz gibi dil öğretimi sadece kuru bir dil aktarımı değildir. İkinci bir dili öğrenen
bireylerde muhakkak kültürel bir etkileşim ve aktarım olmalıdır. Aksi halde kuru bir dil
öğretiminin kimseye bir yararı olmaz. Bu noktada okuma eylemi diğer dil becerilerinin
öncülüğünü yapan bir merdiven konumundadır. Bu denli önemli bir mekanizmayı üzerinde
bulunduran eylemde daha titiz ve hassas olunması gerekir. Bilhassa okuma metinlerinin
Uluslararası Dil Portfolyosuna uyumlu bir hâle getirildikten sonra neyi, nerede, nasıl ve ne
zaman verileceği üzerinde etraflıca düşünülmelidir.
Yabancılar İçin İstanbul Türkçe kitabının okuma metinlerine gelindiğinde kültürel
unsurlar kısmen görülmekle birlikte Türkçe öğretimine bir katkı veya hizmet yapmayacak
unsurlar göze çarpmaktadır. B1 kurundan örneklem olarak alınan okuma metinlerinde
eleştirilerimiz şu şekildedir: Yabancılar İçin İstanbul Türkçe kitabında yer alan “Sağlığın
Anahtarı” (Gedik ve ark. 40) isimli metinde mecaz, kapalı ve terim anlamlı bir hayli sözcük
kullanılmaktadır. Özellikle söz konusu kurda metinde koyu olarak verilmiş ağır sözcüklerin
Türkçe öğrenimi veya öğretimine ne derece katkı yaptığı dikkatlice düşünülmelidir.
Yabancılar İçin İstanbul Türkçe kitabında yer alan “Yüz Yaşında Hâlâ Dinç” (Gedik, ve ark.
43) isimli çalışmada Türk kültünden ziyade ABD ve Japonya gibi ülkelerdeki insanlar
hakkında bilgiler verildiği görülmektedir. Eğer burada amaç uzun yaşama ise Anadolu’nun
farklı noktalarından da çarpıcı örnekler verilerek Türk kültürüne hizmet edilebilirdi. Yine
aynı kitapta “Türkçe, Algılamada Beyni Zorluyor” (Gedik, ve ark. 58) başlıklı metin de daha
ilk etapta başlığı ile dikkat çekmektedir. Bir yazının başlığı o yazının vitrini demektir.
Yabancı bir öğrenci başlığı okuduktan sonra Türkçe öğrenmenin ne kadar zor olduğunu
düşünecek ve belki de Türkçeyi öğrenmede zorlanacaktır. Dolayısıyla bu parçada metinden
ziyade metnin başlığına da dikkat edilmesi gerektiği anlaşılmaktadır.
X. Uluslararası Dünya Dili Türkçe Sempozyumu Bildiri Kitabı
237
SONUÇ VE ÖNERİLER
Tarihsel süreç içerisinde çok eski zamanlara kadar götürülebilecek Türkçe öğretim
süreci, özellikle son on yıldır sosyo-ekonomik ve sosyo-kültürel faaliyet neticesinde adından
sıklıkla söz ettiren bir görünüme kavuşmuştur. Bu bağlamda özellikle birçok kaynak
tarafından kanaatimizce göz ardı edilen “Avrupa Dil Portfolyosu” dikkatli bir biçimde
incelendikten sonra seviyeleri belirlenmiş dil öğretiminin özellikle neyin, nerede, ne zaman
verilmesi gerektiğine dikkat edilmesi gerekmektedir. Dil, bir toplumun anlaşma vasıtası
olmakla beraber aynı zamanda ait olduğu toplumun millî kültürünü taşımak ve yaymakla
yükümlü önemli bir temsilci olarak görülmektedir. Hâl böyleyken son derece hassas
olunması gereken yabancı dil olarak Türkçenin öğretiminde tek amacın sadece Türkçenin
öğretilmesi olmadığının bilincine de varılması gerekir. Hele hele yabancılar için hazırlanan
dil öğretim programlarında dil politikasının özellikle kuru bir dil bilgisi öğretimine
dayanmaması gerekir. Bu bağlamda ikinci bir dil ve kültürü öğrenen birey, günlük
konuşmada farkında olmadan dil bilgisi kurallarına da haiz olur. Burada dil bilgisi
öğretimine karşı çıkmamakla beraber, ilgili bölümün yeterince verilmesinden yanayız.
İlaveten dil bilgisinde ve diğer bölümlerde de basitten zora, somuttan soyuta bir yol
izlenmelidir. Artık Türkçe öğretiminin kuru kuruya bir gramer ve dil öğretiminden öteye
götürülerek ciddi bir kültür aktarım süreci olduğu hiçbir zaman unutulmamalıdır. Bu
bağlamda dil öğretim setlerinin biraz daha kültürel süreci aşılamaya çalışan interaktif ve
görsel (resim, video, vb.) bir çehreye ivedilikle büründürülmesi gerekmektedir. Yani sözün
özü bu süreçte kesinlikle bizi biz yapan ve bizi faklı kılan her unsurun her noktada Türkçe
öğretim setlerinde olması gereken yerlerde bulunması lazımdır. Bizi yansıtmayan bizle
alakası olmayan unsurların (kişi, olay, vb.) Türkçe öğretiminde bir yeri ve anlamı olmadığı
gibi yararı da yoktur.
Görüleceği üzere yabancı uyruklular için hazırlanmış olan birçok kitapta olduğu gibi
irdelediğimiz kitapta da ciddi eksiklikler ve keyfilikler vardır. Dış dünyaya açılan
misyonumuz ve vizyonumuz olan Türkçe öğretiminde ünite bazında bir sıralama ve sistem
yoktur. Söz konusu ünitelerin Uluslararası Dil Portfolyosu ile de bir uyumu olmadığı
aşikârdır. Bu bağlamda ilgili kitap için söz konusu önerilerimiz aşağıda sıralanmıştır:
İstanbul Türkçe B1 Ders Kitabında Olması Gereken (Önerilen) Dil Bilgisi
Dil bilgisi üniteleri için önerilerimiz ise şöyledir:
1. Alfabe tanıtıldıktan sonra öncelikle ek ve kök konuları anlatılmalı sözcüklerin
yapıları hakkında bilgi verilmelidir. Bu süreçte isim ve fiili kısmen tanıyan
öğrenciye isim ve fiil konusu detaylıca anlatılmalı ve farklılıkları örneklerle
desteklenmelidir.
2. Konuya öncelikle isimlerle başlanmalı ve isimler detaylıca ele alınmalıdır.
3. İsimler konusundan sonra isim türlerinden olan “sıfat, zamir, zarf, edat, bağlaç,
ünlem” konuları yüzeysel olarak anlatılmalıdır. Söz konusu türlerin aslında
isimden başka bir şey olmadığı kanıtlanmalı ve vurgulanmalıdır. Bu konular
anlatılırken fiil bahsine mümkün mertebe girilmemelidir.
4. İsimler konusun hemen akabinde fiil konusuna geçilmeli ve fiilin ne olup ne
olmadığı detaylıca anlatılmalıdır.
X. Uluslararası Dünya Dili Türkçe Sempozyumu Bildiri Kitabı
238
5. Fiil ekleri hakkında bilgi verildikten sonra fiilde kip ve şahıs üzerinde güncel
örneklerle durulmalıdır.
6. Ekler bahsinde verilen basit fiilin ne olduğu ele alınmalıdır.
7. Ek-fiil konusu anlatıldıktan sonra birleşik zamanlı fiiller ele alınmalıdır.
8. Fiilimsi konusu bir bütün olarak “isim, sıfat ve zarf” sıralamasıyla anlatılmadır.
9. Fiillerin yapısı hakkında bilgi verilmelidir.
10. Fiillerde kip kayması ele alınmalıdır.
İstanbul Türkçe B1 Ders Kitabında Olması Gereken (Önerilen) Okuma Metinleri
Söz konusu kaynakta yer alan metin seçimleri için önerilerimiz ise şunlardır:
1. Kitapta yer alan tüm metinler ivedilikle gözden geçirilmelidir.
2. Metinler Uluslararası Dil Portfolyosuna uyumlu bir hâle getirilmelidir.
3. Metinlerde Türk kültürüne ait unsurlara biraz daha ağırlık verilmelidir.
4. Okuma metinlerinde yer alan gerçek, mecaz ve yan anlamlı sözcükler, kurların
seviyesine göre düzenlenmelidir.
5. Metinler daha güncel ve kısa olmalıdır.
6. Metinlerin ilgili ünitedeki dil bilgisi ile daha uyumlu ve yakın olması
gerekmektedir.
7. Metinlerin içerisinde yer alan yabancı adlar ivedilikle azaltılmalıdır.
8. Metinlerde başlık ve içerik uyumuna dikkat edilmelidir.
Sonuç olarak ele alınan İstanbul Türkçe ders kitabının B1 kurunda tespit ettiğimiz
eksiklikler doğrultusunda bazı öneriler sunulmuştur. Bu önerilerin kitabın yazarları
tarafından göz önünde bulundurulacağı ve yeni baskısında tespit edilen hataların
düzeltileceği kanaatindeyiz.
KAYNAKÇA
Açık, Fatma. “Türkiye’de Yabancılara Türkçe Öğretilirken Karşılaşılan Sorunlar ve Çözüm
Önerileri”. Uluslararası Türkçe Eğitimi ve Öğretimi Sempozyumu. Doğu Akdeniz
Üniversitesi Eğitim Fakültesi Türkçe Eğitimi Bölümü. Lefkoşa, 2008.
Akyüz, Yahya. Türk Eğitim Tarihi. Ankara: Ankara Üniversitesi Eğitim Bilimleri Fakültesi
Yayınları, 1989.
Barın, Erol. “Yabancılara Türkçe Öğretimi Amacıyla Yazılan, Ecnebilere Mahsus Elifba
Kitabı Üzerine”. Türklük Bilimi Araştırmaları. Sayı 27. 2009, s. 121-136.
Bölükbaş, Fatma, ve ark. İstanbul Türkçe Ders Kitabı, A1 Kuru. İstanbul: Kültür Sanat
Basımevi, 2012.
_________. İstanbul Türkçe Ders Kitabı, A2 Kuru. İstanbul: Kültür Sanat Basımevi, 2012b.
X. Uluslararası Dünya Dili Türkçe Sempozyumu Bildiri Kitabı
239
Bulut, Serdar. “Görme Engellilere Yabancı Dil Olarak Türkçe Öğretimi”. Kesit Akademi
Dergisi. Yıl:1, Sayı:1. 2015, s.138-173.
_________. “Divanü Lügâti’t-Türk’ten Ahıska Türkleri Yazılı ve Sözlü Diline Geçen
Atasözleri”. Littera Turca-Journal of Turkish Language and Literature. Volume:2, Issue:3.
2016, s. 95-112.
Diller İçin Avrupa Ortak Başvuru Metni. T.C. Millî Eğitim Bakanlığı. (Tarihsiz).
Gedik, Enver, ve ark. İstanbul Türkçe Ders Kitabı, B1 Kuru. İstanbul: Kültür Sanat
Basımevi, 2012.
Gülensoy, Tuncer. Türkçe El Kitabı. Ankara: Akçağ Yayınları, 2005.
İşcan, Adem. Yabancı Dil Öğretimi ve Yabancı Dil olarak Türkçe Öğretimin Tarihçesi,
Yabancı Dil Olarak Türkçe Öğretimi (YDTÖ), Pegem Akademi Yayınları, s. 3-29. Ankara.
2012.
Karakuş, İsmail. Atatürk Dönemi Eğitim Sisteminde Türkçe Öğretimi. Ankara: Türk Dil
Kurumu Yayınları, 2006.
Telc. Diller İçin Avrupa Ortak Öneriler Çerçevesi Öğrenim, Öğretim ve Değerlendirme. telc
GmbH, Frankfurt/Main, Almanya, 2013.
Tiryaki, Esra Nur. “Yabancılara Türkçe Öğretiminde Tarihî Bir Kaynak Eddürretü’l-
Mudiyye fi’l-lügati’t Türkiyye”, Türkçe Eğitimi ve Öğretimi Araştırmaları Dergisi, 1(1).
2011.
Türkan, Hüseyin Kürşat. “Türkçe Öğretiminin Tarihsel Süreci ve Yabancı Uyruklu
Öğrencilere Türkçe Öğretimine Dair Bazı Öneriler”. The Journal of Academic Social
Science Studies. Number: 60. 2017, s.147-158.
İNTERNET KAYNAKLARI
http://tomer.ankara.edu.tr/avrupa-dil-portfolyosu/ (Erişim Tarihi 01.08.2018).
http://www.turkceogretimi.com/adp/avrupa-dilleri-%C3%B6%C4%9Fretimi-ortak-
%C3%A7er%C3%A7eve-programi-ve-avrupa-dil-portfolyosu-nedir (Erişim Tarihi
07.08.2018).
https://hizli-okuma.cokbilgi.com/okuma-nedir/ (Erişim Tarihi 14.08.2018).
X. Uluslararası Dünya Dili Türkçe Sempozyumu Bildiri Kitabı
240
DEYİMLERDE VARYANTLAŞMA YOLLARI VE SEBEPLERİ: TÜRKİYE
TÜRKÇESİ AĞIZLARI ÖRNEĞİ
Arş. Gör. Orhan BALDANE
Pamukkale Üniversitesi / Türkiye
obaldane@pau.edu.tr
GİRİŞ
Az kelimeyle çok şey anlatmak, anlatıma edebîlik katmak, ifade edilmek istenen şeyi
kuvvetlendirmek gibi sebeplerle hem yazılı dilde hem de konuşma dilinde sıkça kullanılan
deyimler, dillerin sözvarlığında önemli bir yere sahiptir. Deyimler genel olarak belli başlı
yapılara sahip olsalar da kimi zaman bazı sebepler doğrultusunda varyantlaşabilmektedir. Bu
çalışmada, Bölge Ağızlarındaki Atasözleri ve Deyimler I-II (Aksoy vd.) adlı eser temel
alınarak yapılan tarama sonucunda Türkiye Türkçesi ağızlarından tespit edilen varyantlaşmış
deyimler ele alınacaktır. İncelemenin odak noktasını ise bu deyimlerdeki varyantlaşma
yolları ve sebepleri oluşturacaktır.
1. Deyim Kavramına Genel Bir Bakış
Deyim için Türkçede bugüne kadar birbirinden farklı ifadeler kullanılmıştır. Deyim
teriminden önce tabir ve ıstılah terimlerinden istifade edilmiştir. Deyim, 1935 yılında
önerilmiş ve zamanla yaygınlık kazanmıştır. Ancak uzun bir süre tabir terimi de kullanımda
kalmıştır (Sinan 92). Vecihe Hatiboğlu, deyim teriminin tabirden daha kullanışlı olduğunu
belirtmektedir. Çünkü, tabir sadece bir kelimeden de oluşabilirken, deyim en az iki
kelimeden oluşmaktadır (184).
Deyimle ilgili verilen onlarca tanıma, konu bağlamında daha önce yapılmış
çalışmalardan ulaşmak mümkündür. Deyimler, yapılan tanımlarda temel olarak birbirine
yakın ifadelerle ele alınmıştır. Bu tanımlar göz önünde tutulduğu zaman temel anlamından
az veya çok uzaklaşma, mecazi bir anlam kazanma, kalıplaşma, dikkat çekici bir ifade
biçimine sahip olma, anlatım gücünü arttırmak için mantık dışı bir ifade kalıbına sahip olma
gibi özellikler, deyimlerle ilgili dile getirilen hususiyetlerden bazılarıdır (Demir 428-429).
Deyimler ve birleşik kelimeler, birden fazla kelimenin yan yana gelip gerçek
anlamlarının kaydırılması yoluyla oluşturuldukları için birbirlerine karıştırılabilmektedir.
Ancak anlam yönünden birleşik kelimelerde daha çok benzetme yoluyla anlam kaymasının
varlığı görülürken deyimlerde ise daha çok mantık dışına çıkma yoluyla anlam kaymasının
gerçekleştiği görülür (Hatiboğlu 195).
Günay Karaağaç deyimleri yapıca tek tek anlamları olan sözlerden oluşmalarına
rağmen anlamlı parçalara ayrılamayan ve bir bütün olarak işlem gören sözlük birimleri
olarak nitelemektedir (693). Elif Arıca Akkök ise deyimlerle ilgili yapılmış geleneksel
tanımlardaki bazı ifadelerin yeni yapılan çalışmalar doğrultusunda değişmesi gerektiğini
belirtmektedir. Bununla birlikte, konu bağlamında yapılmış çalışmalardan verdiği örneklerin
ardından şöyle bir açıklama yapmaktadır (19-20):
“Görüldüğü gibi, farklı dillerde farklı adlandırmalarla gerçekleştirilen çalışmalar,
deyim bileşenlerinin tek tek anlamlarının deyim anlamına etkisi olduğu noktasında
birleşmekte ve bu sürecin bir derecelenme içerdiğini göstermektedir. O halde, yapılan genel
deyim tanımlamalarının aksine, deyimlerin anlambilimsel yapılarının deyim bileşenlerinin
çözümlenebilmesine uygun olduğunu söylemek mümkündür. Bu bilgiler ışığında, deyimleri,
X. Uluslararası Dünya Dili Türkçe Sempozyumu Bildiri Kitabı
241
birden çok sözcükten oluşan ve anlamı bileşenlerinden tahmin edilebilen birimler olarak
kabul etmek mümkündür.”
Bu açıklamaya göre, geleneksel kabulün tersine deyim bileşenlerinin her birinin
deyimin anlamına etkisi vardır ve böylece çözümsüzlük problemi ortadan kalkmaktadır.
Leyla Subaşı Uzun çözümleme problemine derecelendirme önerisi getirmekte ve Türkçedeki
deyimlerde üçlü bir derecelendirmenin varlığını ortaya koymaktadır (34-36).
Deyimleri, atasözlerini, ikilemeleri ve kalıp sözleri, kalıplaşmış dil birimleri olarak
ele alan Hürriyet Gökdayı’nın deyimlerle ilgili bazı tespitleri şu şekildedir: Bazı deyimler
yapı olarak kalıplaşmıştır. Ancak büyük bir kısmı isim çekim, kip ve kişi ekleri gibi çeşitli
ekleri alabilmektedir. Bunda da konuşan ve dinleyenin payı vardır (93). Deyimler genel
olarak cümle ya da kelime grubu yapısındadır. Tek sözcükten oluşan bir deyim yoktur (94).
Cümle biçimdeki deyimler basit, bileşik, eksiltili, sıralı cümle biçimlerinde olabilmektedir.
Kelime grubu yapısındakiler ise birleşik fiil, isim ve sıfat tamlaması, edat grubu, ikileme
grubu ve mastar grubu olarak kullanıma çıkmaktadır (94-95). Deyimlerin büyük bir kısmı iki
kelimelidir. En uzun deyim on beş kelimeli olarak tespit edilmiştir (95). Deyimler, yazarlar
tarafından üslup kaygısıyla, bir dilin inceliklerini, zevk alınacak yönlerini okurlara tattırmak
amacıyla kullanılırken, dil konuşurları tarafından kişinin kendini daha iyi dinletmesi ve
duygu ve düşüncelerini daha iyi aktarması amacıyla kullanılmaktadır (97). Deyimler,
atasözlerinden farklı olarak genel bir kural bildirmezler. Deyimleri oluşturan kelimeler,
çoğunlukla mecaz anlamdadırlar (100). Deyimlerin kullanımı ise dil içi bağlamdan çok dil
dışı bağlamla ilgilidir (103).
Doğan Aksan, her dilin deyimlerinin kendine özgü yanları ve nitelikleri bulunsa da
diller arasında deyimler açısından benzerlik, yakınlık ve hatta eşlik olabileceğini belirtmekte
ve bunu insanoğlunun coğrafya fark etmeksizin benzer durumlar karşısında benzer tutumlar
sergilemesiyle açıklamaktadır. Örneğin Türkçedeki iki yüzlü deyimi Fransızcada aynı
anlatım yoluyla à deux faces, İngilizcede ise two-faced şeklindedir (Aksan 3: 36).
2. Deyimlerde Varyantlaşma Nedir?
Deyimlerin genel özellikleriyle ilgili olarak yukarıda da bahsedilen bir husus vardır.
Deyimler, konuşan ve dinleyene göre zaman zaman orijinal yapılarından farklılaşmaktadır.
Bu doğrultuda da kimi zaman cümle tipi, kimi zaman kullanılan ekler, kimi zamansa deyim
içindeki kelimeler farklılaşabilmektedir. Bu farklılaşmalarla ortaya çıkan yeni şekil, zaman
içinde kalıplaşıp aynı anlamlı yeni bir deyim meydana getirebilmektedir. Deyimlerdeki bu
değişiklik, varyantlaşma olarak ifade edilebilir.
Deyimler metin olarak hem sözlüğün, hem de edebiyatın malzemesi olduğu için
varyant tabirinin dil ve edebiyat alanlarındaki karşılıklarını bir arada değerlendirmek gerekir.
Dilbilim ve Dilbilgisi Terimleri Sözlüğü'nde bu kavram değişke olarak işaretlenmiş ve "Bir
dil biriminin değerinde herhangi bir değişiklik olmadan büründüğü biçimlerden her biri."
şeklinde tanımlanmıştır (Vardar vd. 55). Fransızcadan alıntı varyant kelimesinin edebiyat
alanındaki kullanımı Türkçe Sözlükte "Masal, efsane, bilmece, oyun, gelenek vb. bir metnin,
bir eserin, bir olayın aslından az çok ayrılan değişik biçimli olanı, değişke." olarak
tanımlanmaktadır (TDK ağ sayfası, Büyük Türkçe Sözlük). Öcal Oğuz ise varyant için eş
metin ifadesini önermekte ve bunu şu şekilde açıklamaktadır (4):
"Bu bilgi yenilenmesiyle bir kez daha söylemeliyiz ki "eş metin" birbirine benzeyen
metin, birbirinin aynı olan metin değildir. Aksine "eş metin" birbiriyle yan yana geldiğinde
uyumsuzluk göstermeyen uygun bir beraberlik ve “eşitlik” sergileyen metinler için
X. Uluslararası Dünya Dili Türkçe Sempozyumu Bildiri Kitabı
242
kullanılmış bir terimdir. Varyant terimi için “eş metin” kelimesini seçimi bize göre bunun
için isabetlidir."
Yani görüldüğü üzere varyantlaşma, anlamdan çok şekilde görülen bir hadisedir.
Birbirinin varyantı olan birimler, şekil olarak kısmen farklılaşmış olsalar da anlam yönünden
denktir.
3. Türkiye Türkçesinin Ağızlarındaki Deyimlerin Varyantlaşma Yolları
Varyantlaşma yolları, fonolojik, morfolojik, leksikolojik ve sentaktik yollar olarak
dört ana başlık altında ele alınacaktır. Örnek olarak verilen deyimlerin yanında parantez
içinde sayfa ve tespit edildiği yer bilgisi de verilecektir.
3.1.Fonolojik Yollar
Bazı deyimlerde farklı yörelerde kullanılmalarından kaynaklı olarak ağız
özelliklerini görmek mümkündür. Bu ağız özellikleri ise fonolojik farklılıklar ortaya
çıkarmaktadır. Örneğin:
Adı ulu, götleri kuru. (216- Gaziantep) Adları uli, göti kuri. (216- Bitlis)
Yukarıdaki örneklerde görüldüğü üzere ilk örnekteki tüm kelimeler standart
Türkçeye uygunken, ikinci örnekteki uli, göti ve kuri kelimeleri fonolojik farklılıklarla
kullanılmaktadır. Bu farklılıklar ise bölgeye ait ağız özellikleridir.
Aşağıdaki örneklerde de benzer bir durum vardır:
Öğünme çordik, kökünü de gördük. (370-
Elazığ/Konya/Gaziantep)
Öğünme çörtük, vardık da gördük, tarlan
dikenliymiş, döndük de geldik (370-
Malatya)
Görüldüğü üzere bu örneklerdeki çörtük ve çordik kelimeleri farklı ağız özelliklerini
yansıtmaktadır.
Aşağıdaki örneklerde ise benzer yansıma kelimelerin ağız farklılığıyla kullanımları
mevcuttur:
Değirmeni suya verdi, şahşahını arıyor.
(284- Sivas)
Değirmen sele gitmiş, cakcakısını
arıyor. (284- Gaziantep)
3.2. Morfolojik Yollar
Bu yolla ortaya çıkan varyantlaşmaların bir kısmında hâl ekinin değişmesi
sonucunda fiil-tamlayıcı ilişkisi de değişmektedir. Örneğin:
Ağrımaz başına hamur sarmak (218-
Isparta)
Ağrımaz başını ağrıya sokmak (218-
Gaziantep)
X. Uluslararası Dünya Dili Türkçe Sempozyumu Bildiri Kitabı
243
Bu deyimlerin her ikisi de mastar grubu yapısındadır. Deyimlerin mastar kısımları
hamur sarmak ve ağrı sokmak şeklinde birleşik fiil yapısındadır. Bu birleşik fiillerden hamur
sarmak yönelme hâli eki almış bir yapı olan ağrımaz başına ile çekime girerken, ağrıya
sokmak ise belirtme hâli eki almış bir yapı olan ağrımaz başını ile çekime girmiştir.
Bazen farklı zaman ekinin kullanılması da varyantlaşmaya sebep olmaktadır.
Örneğin:
Cami yapılmadan körler dizilmiş. (267-
Bolu/Osmaniye/Konya)
Cami yapılmadan körler kapıyı aldı. (268-
Malatya)
Yukarıdaki örneklerden ilkinde öğrenilen geçmiş zaman ekiyle bir çekim varken,
ikincide görülen geçmiş zaman ekiyle yapılmış bir çekim vardır.
Şu deyimlerde de buna benzer bir varyantlaşma söz konusudur:
Gelin hasta, kız kötürüm, ben altı aydır
yatarım. (315- Konya)
Gelin yüklü, kız nişanlı, karı Allah
Allah diyor. (315- Gaziantep)
Bu deyimlerden birincisi geniş zaman ekiyle çekimlenmiş bir yükleme sahipken,
ikincisi şimdiki zaman ekiyle çekimlenmiş bir yükleme sahiptir.
Çatı eki olarak adlandırılan eklerden kaynaklanan varyantlaşmalar da mevcuttur. Şu
deyimlerin birincisinde döşe- fiili herhangi bir çatı eki almamıştır, ancak yapı itibarıyla
geçişli bir fiildir. İkinci örnekte ise döşe- fiilinin ettirgen çatı eki –r ile genişletilmiş şekli
kullanılmıştır:
Daban döşemek (279- Gaziantep) Daban döşürmek (279- Gaziantep)
Şahıs ekindeki değişiklik de varyantlaşma sebeplerindendir. Örneğin aşağıdaki
deyimlerin birincisinde ek- ve ye- fiillerinin olumsuz gövdeleri, görülen geçmiş zaman ve
çokluk birinci şahıs ekleriyle çekimlenip ekmedik ve yemedik şeklinde kullanılırken
ikincisinde görülen geçmiş zaman eki ve teklik birinci şahıs ekleriyle çekimlenip ekmedim
ve yemedim şeklinde kullanılmıştır:
Ekmedik bostan, yemedik hıyar. (297- Van) Ekmedim karpuz, yemedim bostan.
(297- Malatya)
3.3. Leksikolojik Yollar
Deyimdeki kelimelerin yakın anlamlı bir kelimeyle değişmesiyle varyantlaşan
deyimlerin de birçok örneği vardır. Örneğin:
Ağzı burnuna yakın. (218- Sivas) Ağzı kulağına yakın. (219- Sivas/Gaziantep)
X. Uluslararası Dünya Dili Türkçe Sempozyumu Bildiri Kitabı
244
Bu örneklerden birincisinde bir organ adı olan burun kullanılırken, ikincisinde yine
bir organ adı olan kulak kullanılmıştır.
Şu örnek de önemli veriler sunmaktadır:
Yırtılan Deli Ahmet’in
yakası (403- Gaziantep)
Yırtılan Deli Bekir’in kesesi
(403- Konya/Amasya)
Yırtılan terzi Mahmut’un
şalvarı (403- Malatya)
Bu üç deyimde de kişi adı ve yırtılan nesne değişmektedir. Deli Ahmet, Deli Bekir ve
terzi Mahmut şeklinde üç farklı kişi adı varken, yırtılan nesneler ise yaka, kese ve şalvar
olmak üzere farklılaşmaktadır.
Aşağıdaki örneklerde de benzer bir durum vardır:
Bir yüzü insan, bir yüzü köpek. (260-
Çankırı)
Bir yüzü it, bir yüzü adam. (261- Amasya)
Bu örneklerde insan ve adam, köpek ve it kelimeleri değişimli olarak kullanılmıştır.
Aşağıdaki örnekler de bu bakımdan ilginçtir:
İneğin sütünü içip domuzun yanında yatmak
(335- Isparta)
İneğin yemini yiyip, dananın hatılına yatmak
(335- Burdur)
Bu örneklerde süt ve yem, domuz ve dana, yan ve hatıl isim ikilileri ve iç- ve ye- fiil
ikilisinin birbirlerinin yerlerine kullanıldıkları görülmektedir.
3.4. Sentaktik Yollar
Tespit edilen varyantlaşmaların büyük bir çoğunluğu bu gruba girmektedir.
Sentaktik yolla varyantlaşan deyimler, kendi içinde cümle ve kelime grupları bağlamındaki
örnekler bakımından iki alt başlıkta incelenecektir.
3.4.1. Cümle Farklılıkları Kaynaklı Varyantlaşmalar
Deyimlerde cümle düzeyinde görülen varyantlaşmada cümle türü değişikliğinin
etkisi olmaktadır. Örneğin aşağıdaki iki deyimden ilki soru cümlesiyken, ikincisi basit isim
cümlesi yapısındadır:
Çengelde ağrımış etim mi var? (275-
Ankara)
Çengelde kokmuşum yok. (275- Ankara)
Aşağıda verilen başka bir varyantlaşma örneğinde ise birinci deyim bağlı cümle
yapısındadır ve bu yapıyı oluşturan her iki cümle de basit cümledir. İkinci deyim de bağlı
cümle yapısındadır, ancak bu yapıyı oluşturan her iki cümle de şart cümlesidir:
Yemekler içinde bamyadır bamya, şehirler
içinde Konyadır Konya. (402- Konya)
Yersen bamya, okursan Konya. (403-
Denizli)
X. Uluslararası Dünya Dili Türkçe Sempozyumu Bildiri Kitabı
245
Aynı deyim kimi zaman hem basit cümleyle, hem de bağlı cümleyle ifade
edilebilmektedir. Örneğin:
Karıncanın kavımı çıktı. (343- Niğde) Karıncanın kavımı çıkmış, bir ayağı topal.
(343- Gaziantep)
Ne… ne…’li bağlı cümle yapısının kullanılıp kullanılmaması da şu örnekte
varyantlaşmaya yol açmıştır:
Hastadır hasta, ne sahanda kor, ne tasta.
(328- Gaziantep)
Hasta, gözü sahanda tasta. (328- Malatya)
3.4.2. Kelime Grupları Kaynaklı Varyantlaşmalar
Kelime grupları kaynaklı varyantlaşmalar da sayıca epey fazla örneğe sahiptir.
Bunlardan biri, bazı deyimlerin hem mastar grubu, hem de isim tamlaması yapısında
kullanılmasıdır. Örneğin şu deyimlerden ilki mastar grubu yapısındayken ikincisi belirtili
isim tamlaması yapısındadır:
Bayırın budalası olmak (251- Nevşehir) Bayırın sürtüğü (251- Amasya)
Aşağıdaki örneklerden ise ilki belirtisiz isim tamlaması yapısındayken, ikinci ve
üçüncü örnekler mastar grubu yapısındadır:
Can çabası (268- Gaziantep) Can derdine gelmek (268-
Erzincan/Elazığ)
Can çabasına düşmek (268-
Gaziantep)
Aşağıdaki örneklerde ise ilk deyim belirtisiz isim tamlaması yapısındayken, ikinci ve
üçüncü deyimler mastar grubu yapısındadır ve mastarın önündeki yapı gibi edatı eklenerek
edat grubu haline gelmiştir:
Mart danası (362- Giresun) Mart balağı gibi bakmak
(362- Ordu)
Mart buzağısı gibi bakmak
(362- Gaziantep)
4. Türkiye Türkçesi Ağızlarındaki Deyimlerde Görülen Varyantlaşmaların
Sebepleri
Varyantlaşma yolları, örnekleriyle yukarıda açıklanmıştır. Bu varyantlaşma
yollarının ortaya çıkmasında ise dil içi ve dil dışı bazı sebepler vardır. Çalışmanın bu
bölümünde bunlar açıklanmaya çalışılacaktır.
4.1. Dil İçi Sebepler
Dil içi sebepler kendi içinde dilde en az çaba yasasına, kafiye kullanımına ve yakın
kodlamaya bağlı varyantlaşmalar olarak üç alt grupta incelenecektir.
X. Uluslararası Dünya Dili Türkçe Sempozyumu Bildiri Kitabı
246
4.1.1. Dilde En Az Çaba Yasasına Bağlı Varyantlaşmalar
Varyantlaşmalardaki dil içi sebeplerden ilki en az çaba yasası (least effort) olarak
bilinen meşhur dil yasasıdır. Bu yasa "Belli bir amacın gerçekleştirilmesi için gereken çabayı
insanoğlunun en aza indirmesi ilkesi; özellikle hem birinci hem ikinci eklemlilik düzleminde
birimleri yalınlaştırma ve genelleştirme eğilimini anlatan yasa" şeklinde tanımlanmaktadır
(Vardar vd. 75). Yani en az çaba yasasının mantığı, en hızlı iletişimi en az güçle
sağlayabilmektir. Deyimlerin hepsini bu yasa bakımından ele almak mümkündür. Deyimlerle
ilgili yapılan çalışmalarda, Türkçenin deyim söz varlığının büyük bir kısmının kısa yapıdaki
ifadeler olduğu saptanmıştır. Bu yönleriyle deyimler çoğu zaman birçok cümleyle ifade
edilebilecek bir durumu, iki üç kelimelik yapılarıyla ortaya koyabilen kompleks birimler
olarak kullanıma çıkarlar. Ancak bazen deyimlerin çoğunlukla da bağlı cümle yapısında
uzun bir cümleyle kullanıma çıktıkları da görülmektedir. Burada değerlendirdiğimiz
varyantlaşan deyimlerde de bunu gözlemlemek mümkündür. Örneğin:
Anam olsun, ağzı olmasın, babam olsun, eve
gelmesin. (231- Bitlis/Artvin)
Anam olsun, boğazı olmasın. (231-
Gaziantep)
Görüldüğü üzere varyantlardan birincisi uzun bir cümle yapısına sahipken, ikincisi
diğerine göre cümle yapısı bakımından daha kısadır. Yani ikinci deyimde en az çaba yasası
işletilmiş ve bu durum varyantlaşmanın sebebi olmuştur.
4.1.2. Kafiye Kullanımına Bağlı Varyantlaşmalar
Dil içi sebeplerden bir başkası da deyimlerde oldukça sık görülen kafiyeli
kullanımlardır. Deyimlerde de atasözlerinde ve ikilemelerde olduğu gibi akılda tutmayı
kolaylaştırma ve anlatıma güç kazandırmak için kafiyeye başvurulur (Hatiboğlu 200). Bu tür
deyimlerin Şükrü Elçin tarafından kafiyeli deyimler olarak nitelendirildiğini belirten Sinan
Gönen, bu yapılar için manzum deyim terimini önermektedir (211-215). Gerçekten de bu tür
deyimlerin manzum bir metin gibi belli bir hece ve kafiye yapısına sahip olduğu doğrudur.
Ancak kafiyeli olsalar da bunlar günümüzde şekil olarak mensur yapıdadır. O yüzden
deyimleri eş zamanlı bir incelemede mensur metinler, sahip oldukları kafiye unsurlarını seci,
yani iç kafiye/ nesir kafiyesi olarak ele almak gerekmektedir. İki ya da daha fazla kısımlı
deyimlerin çoğunda bu durum ön plandadır. Seciye sahip deyimler, bu yönleriyle dilde en az
çaba yasasıyla ters düşmektedir. Çünkü secili deyimler normal olarak daha uzun bir yapıya
sahipken en az çaba yasasının işletildiği deyimler yasanın doğası gereği daha kısa
olmaktadır. Varyantlaşan deyimlerde değişen ek, kelime ya da kelime gruplarına bağlı olarak
deyimin seci unsuru da farklılaşabilmektedir. Örneğin:
Allı evlendi, Güllü çırak çıktı. (227- Antalya) Allı'yı everdi, Güllü'yü çıkardı. (227-
Eskişehir)
Varyantların birincisinde Allı-Güllü ve evlendi-çırak çıktı kelimeleri seci
unsuruyken, ikincisinde çatı değişikliği sebebiyle seci unsurları Allı'yı -Güllü'yü ve everdiçıkardı
olmuştur.
4.1.3. Yakın Kodlamaya Bağlı Varyantlaşmalar
Dil içi sebeplerden bir başkası ise yakın kodlama olarak adlandırılabilecek dil
olayıdır. Özellikle bazı fiiller semantik bakımdan yakın ilişkiye sahiptir. Bu durum ise
X. Uluslararası Dünya Dili Türkçe Sempozyumu Bildiri Kitabı
247
söylem düzleminde aynı şeyi anlatmak için yakın anlamlı iki farklı fiilden ya da isimden
yararlanmayı doğal bir süreç haline getirir. Ayşe İlker bu hususla ilgili olarak "Zihinsel
tasavvurda, aynı nitelikteki fiiller, birbiri ardında veya yakınında kodlanabilmekte veya
konumlanabilmektedir. Oku-/öğren-; duy- /işit-; bak-/gör-; bırak-/koy- gibi." demektedir
(643).
Yukarıdaki varyantlaşan deyim örneklerinde geçen ye-/iç-, dizil-/kapıyı al-,
insan/adam, it/köpek, ağız/boğaz gibi ikililer, yakın kodlama sonucunda birbirlerinin yerine
kullanılmışlardır. Bu da varyantlaşmaya sebep olmuştur. Yukarıda da bahsi geçen şu
deyimler, bu hususa örnektir:
Bir yüzü insan, bir yüzü köpek. (260-
Çankırı)
Bir yüzü it, bir yüzü adam. (261- Amasya)
4.2. Dil Dışı Sebepler
Dil içi sebeplerin haricinde dil dışı sebepler de vardır. Dil dışı sebeplerin birincisi
coğrafyaya bağlı olarak görülen kelime farklılıkları, ikincisi ise yine coğrafyaların
farklılaşması kaynaklı fonolojik farklılıklardır. Örneğin:
Kaşıkla döşürüp çömçe ile dağıtmak (345-
Gaziantep/Elazığ)
Kaşık kaşık toplar, kepçe kepçe dağıtır.
(345- Malatya)
Varyantların ilkinde döşür- fiili ve çömçe ismi kullanılmaktayken, ikinci varyantta
topla- fiili ve kepçe ismi kullanılmaktadır. Farklı coğrafyalardaki insanların, bu tür yapılarda
günlük hayatlarında daha sık kullandıkları kelimeyi tercih etmeleri doğaldır. Bu da verilen
örnekte görüldüğü üzere varyantlaşmaya sebep olan önemli unsurlardandır.
Yukarıda başka bir başlık altında ele aldığımız şu örnek de coğrafya etkisi
bakımından ilginçtir:
Mart danası (362- Giresun) Mart balağı gibi bakmak
(362- Ordu)
Mart buzağısı gibi bakmak
(362- Gaziantep)
Birinci deyimde dana, ikinci deyimde balak, üçüncü deyimde ise buzağı kelimeleri
tercih edilmiştir. Burada özellikle balak ve buzağı kelimelerinin tercihinde, deyimlerin tespit
edildiği bölgedeki kullanım sıklıklarının etkisi olmuştur.
Şu deyimlerde kullanılan ulu-uli ve kuru-kuri ikililerinde ise tamamen coğrafyaya
dayalı ağız farklılığından kaynaklanan bir durum söz konusudur. Farklı coğrafyalardaki
farklı iki ağzın sahip oldukları fonolojik hususiyetler, bu deyimde bir varyantlaşma ortaya
çıkarmıştır:
Adı ulu, götleri kuru. (216- Gaziantep) Adları uli, göti kuri. (216- Bitlis)
SONUÇ
Bölge Ağızlarında Atasözleri ve Deyimler I-II adlı eserin taranması sonucunda tespit
edilen varyantlaşmış deyimlerin incelendiği bu çalışmada, esas olarak varyantlaşmaların
X. Uluslararası Dünya Dili Türkçe Sempozyumu Bildiri Kitabı
248
yolları ve sebepleri üzerinde durulmuştur. Türkiye Türkçesi ağızlarından tespit edilen
varyantlaşmış deyimlerin sayısı burada ele alınandan çok daha fazladır. Burada çalışmanın
sınırları aşmamak için ilgili başlıkların altında belli sayıda örneğe yer verilmiştir.
Bu incelemede dört varyantlaşma yolu tespit edilmiştir. Bunlar; fonolojik,
morfolojik, leksikolojik ve sentaktik varyantlaşmalardır. Sentaktik varyantlaşmalar ayrıca
kendi içinde cümle farklılıkları ve kelime grupları temelli varyantlaşmalar olmak üzere ikiye
ayrılmıştır. Varyantlaşma sebepleri ise kendi içinde dil içi ve dil dışı sebepler olmak üzere
ikiye ayrılarak incelenmiştir. Dil içi sebepler; en az çaba yasasına bağlı varyantlaşmalar,
kafiye kullanımına bağlı varyantlaşmalar ve yakın kodlamaya bağlı varyantlaşmalar olmak
üzere üç gruba ayrılmıştır. Dil dışı tek sebep ise coğrafyadır. Coğrafyaya bağlı
varyantlaşmalar kendi içinde bölgeden bölgeye değişen baskın kelimelerin ve doğrudan o
bölgenin ağız özelliklerinin kullanılması yoluyla ortaya çıkmaktadır.
Varyantlaşma yollarını ve sebeplerini bir arada değerlendirmek gerekirse, fonolojik
varyantlaşmalar tamamen dil dışı bir sebeple ortaya çıkmaktadır. Coğrafyaya bağlı olarak
ağızların sahip oldukları farklı ses özellikleri fonolojik varyantlaşmanın önünü açmıştır.
Morfolojik varyantlaşmalarda ise özellikle kafiye kullanımının etkisi vardır. Bununla birlikte
yakın kodlamaya bağlı olarak kullanılan farklı fiilden dolayı tamlayıcı eklerinde değişiklik
olduğu için yakın kodlama da morfolojik varyantlaşmaya yol açan bir unsurdur. Leksikolojik
varyantlaşmada ise daha çok yakın kodlamanın payı vardır. En az çaba kanunuyla ortaya
çıkan kelime tasarrufu ve kafiye tekniğinden yararlanma sonucunda daha fazla kelime
kullanımı da doğal olarak leksikolojik varyantlaşmaya sebep olmaktadır. Ayrıca dil dışı
sebeplerden coğrafyaya bağlı farklı kelime kullanımı da leksikolojik varyantlaşmaya zemin
hazırlamaktadır. Sentaktik varyantlaşmalar ise genel olarak en az çaba yasasına ve kafiye
tercihine göre şekillenmiştir.
Yani, sentaktik ve morfolojik varyantlaşmalar sadece dil içi sebeplerle, fonolojik
varyantlaşmalar sadece dil dışı sebeplerle, leksikolojik varyantlaşmalar ise hem dil içi hem
de dil dışı sebeplerle meydana gelebilmektedir. Hangi sebebin genel olarak ne tür bir
varyantlaşmaya zemin hazırladığı tablo aracılığıyla şu şekilde ifade edilebilir:
Dil İçi Sebeplerle Varyantlaşmalar Dil Dışı Sebeplerle
Varyantlaşmalar
Dilde En Az
Çaba Yasasına
Bağlı
Varyantlaşmalar
1.Sentaktik
Varyantlaşma
2.Leksikolojik
Varyantlaşma
Kafiye
Kullanımına
Bağlı
Varyantlaşmalar
1.Sentaktik
Varyantlaşma
2.Morfolojik
Varyantlaşma
3.Leksikolojik
Varyantlaşma
Yakın
Kodlamaya
Bağlı
Varyantlaşmalar
1.Morfolojik
Varyantlaşma
2.Leksikolojik
Varyantlaşma
Ağız Farklılığı
Sebebiyle Farklı
Kelime
Kullanımına
Bağlı
Varyantlaşmalar
1.Leksikolojik
Varyantlaşma
Ağız Farklılığı
Sebebiyle Farklı
Ses
Hususiyetlerine
Bağlı
Varyantlaşmalar
1.Fonolojik
Varyantlaşma
X. Uluslararası Dünya Dili Türkçe Sempozyumu Bildiri Kitabı
249
KAYNAKLAR
Aksan, Doğan. Her Yönüyle Dil-Ana Çizgileriyle Dilbilim-I./II./III. Cilt. Ankara: Türk Dil
Kurumu, 2009.
Aksoy, Ömer Asım vd. Bölge Ağızlarında Atasözleri ve Deyimler I-II (4. Baskı). Ankara:
Türk Dil Kurumu, 2009.
Arıca Akkök, Elif. "Deyimlerin Anlambilimsel ve Bilişsel Özelliklerine Göre Tahmin
Edilebilirliği: Yabancı Dilde Bir Uygulama." Dil Dergisi 138 (2007): 18-33.
Demir, Celal. "Türkçede Deyimlerin Söz Dizimsel Özellikleri." Türk Dili 677 (2008): 428-
444.
Gökdayı, Hürriyet. "Türkçede Kalıp Sözler." Bilig 44 (2010): 89-110.
Gönen, Sinan. "Deyimlere Şekil Açısından Bir Yaklaşım Örneği.", Selçuk Üniversitesi Fen-
Edebiyat Fakültesi Edebiyat Dergisi 20 (2008): 207-217.
Hatiboğlu, Vecihe. Türkçenin Sözdizimi. Ankara: Ankara Üniversitesi DTCF, 1982.
http://www.tdk.gov.tr/index.php?option=com_bts&view=bts (Türk Dil Kurumu ağ sayfası /
Büyük Türkçe Sözlük), Son Erişim Tarihi: 02.09.2018.
İlker, Ayşe. "Ağız Alanlarında Yükleme ve Yönelme Eklerinin Birbirleriyle Değişme
Sebepleri Üzerine Yeni Bir Bakış." Leylâ Karahan Armağanı. Ankara: Akçağ, 2013. 633-
649.
Karaağaç, Günay. Türkçenin Dil Bilgisi. Ankara: Akçağ, 2012.
Oğuz, Öcal. "Türk Halkbilimi Çalışmalarında Eşmetin (Varyant) ve Benzer Metin
(Versiyon) Sorunu." Millî Folklor 42 (1999): 1-5.
Sinan, Ahmet Turan. "Deyim Kavramı Üzerine Notlar - I." Fırat Üniversitesi Sosyal Bilimler
Dergisi 18. 2 (2008): 91-98.
Subaşı Uzun, Leyla. "Deyimleşme ve Türkçede Deyimleşme Dereceleri." Dilbilim
Araştırmaları Dergisi 2 (1991): 29-39.
Vardar, Berke vd. Dilbilim ve Dilbilgisi Terimleri Sözlüğü. Ankara: Türk Dil Kurumu, 1980.
X. Uluslararası Dünya Dili Türkçe Sempozyumu Bildiri Kitabı
250
MACARİSTAN’DA YAŞAYAN BİR TÜRK ETNİK GRUBU: KUMANLARIN
HALK KÜLTÜR MİRASI
Dr. Julianna BARTHA
Macaristan İlimler Akademisi / Macaristan
dr.barthajulia@gmail.com
Macaristan’nın ortasında, Tuna ve Tisa Nehri arasında ve Büyük Macar Ovasının bir
bölümünde aslında bir Kipçak Türk halk, Kumanlar yaşarlar. Tarihi boyunca kismeti pek çok
zorlukla karşılaşmış olmaklarına rağmen, bu bölgede bulunan birkaç sehrin sakinleri nüfüsü
kendini Kuman olarak hissederler. Halk kültürü Doğu kültüründen, özellikle Avrasya’dan
getirilmiş atlı nomad (konar göçer) kültürünün bazı bölümünü 20. yüzyıla kadar muhafaza
etmiştir.
Kumanlar Moğol İmparatorluğ’nun Batıya genişlenmesi için 13. yüzyılda (1239)
Karpat Havzası’na gelmişlerdir. 1279 yılnda Macar kralı tarafından yürürlüğe konulan
Kuman Kanunu uyarınca Tuna-Tisa Nehri arasına, Köröş-Maroş Nehri kenarına ve Büyük
Macar Ovasının şuandaki Büyük Kumanistan topraklarına yerleşmişlerdir. Buna rağmen
takriben bir yüzyıla kadar göcmen olarak yaşamişlardır. Ancak 16. yüzyılda eski hayat
bicimini terk eden yerleşik hayata geçmişlerdir. (Györffy Gy.1987.47.)
Kumanların hakları Kuman Kanunu ile güvence altına alinmiş,olup bu özel haklar,
autonomı hakki ile birlikte 19. yüzyılın ortalarına kadar yürürlükte olmuştur. Yavaş yavaş
assimile olmaya başlamakla birlikte, hayat bicimlerinde Doğuya özgü özellikleri uzun süre
muhafaza edilmiştir. Bu özellikle Kumanların kapalı bir topluluk olarak yaşamalarından
ötürü olabilirdi. İşte bu nedenlerden dolayı Kuman dilindeki özellikle coğraf adlar, özel
adlar, hayvancılıkla ilgili kelimeler ve örf ve ádetlerinin büyük kismi bu zamana kadar
muhafaza edilmiştir. Büyük Kumanistan halk kültürünü işte bu özellikler oluşturmuştur.
(Pálóczi Horváth A. 2014.210-224.)
Kumanı kültürünün en arkaik anıları, coğratya adlarıdır. Kipçak-Türk dili 16.
yüzyılın sonuna kadar yavaş yavaş unutulmuş, ama, cograf adları ve hayvancılıkla ilgili
sözler – çoban kültürü ötürü bugüne kadar kalmiştır. Dil bilgiler 20. yüzyılın sonuya Gyula
Németh, László Rásonyi, István Kongur Mandoky, Imre Baski’nın araştırmaları neticesinde
çıkmıştırlardı. (Bartha J. 2018.29-45.)
Cografya adlarında en eski ve enteresan olan isimler sehirlerin sinirinda olan
kurganların ( höyükler) olan isimleridir. Bu kurganlar takriben 4 bin yıl öncesine ait olup,
Kumanlar geldiği zaman tabii olarak artık buradaydiği için kendi Kuman diliyle ad verilmiş.
Karcag sınırında 63 tane kurgan adı olup, bunlardan bazılarının gerçekten Kumanca
olduğunu biliyoruz: Bengecseg (bengüçik), Kormánycsok (kurbançik), Zádor (Salgor),
Orgondaszentmiklós (orkun dağ ) vs.e Hatta, şehrının adının Kumanca olduğunu Karcag
(Karsak – tilki) Kuman olduğunu, ad büyüsünü (ad magiya) hem Gyula Németh, hem István
Kongur Mándoky incelemiştir. Cografya adlarının çoğu, orta çağa has olan hususiyet gibi
insan adlarında gelinmiş. (Mándoky Kongur I. 1993. 35-78.)
Kuman kültürünün halk inançdaki yansımaları Gök Tanrı ınancıdır. Saman (Kam)
özellikle Büyük Kumanistan ve komşu bölgesi, Hortobágy halk inançında kalan táltos
(şaman) 20. yüzyıla kadar yaşamıştır. Ama görevi Türklerın Kamlarından farklı olup taltos
şamanlardan ayrılmış, táltos (saman) özellikle hayvanlar tedavi edip kötü havadan ötürü
X. Uluslararası Dünya Dili Türkçe Sempozyumu Bildiri Kitabı
251
boğa olarak mücadele etmiştir. Táltos şekli halk kültüründe canlandiği için bu konuyla ilgili
halk sanatında, özellikle çoban sanatında nice resim hazırlanmiştır. (Bartha J. 2002.46-49-)
Örf ve ádetlerimizde düğünle ve gömme ádetlerimizlele ilgili bázı Kuman
motiflerine dikkat çekmek istiyorum. Özellikle düğünle iligili ádetlerimizde nice Doğu ve
Doğu Avrupadaki ádet-motifi, gelin hediyesi, kalım (başlık parası), elma simgesi , düğün
bayrağında yaşamaktadır. Yol bağlanması, sağdiç, ve koyun başının ritüelli dağıtını
bugünkü Kazak adetleriyle paralellik göstermektedir.
Bu paralellik Macarıstan Kumanlarının Orta-Asya kültürü ile ilişkisinin en iyi
şekilde göstermektedir. (Györgyi E. 1990.37. Dankó I.1962.565-569.)
Düğünlerde özel bir görevli, vőfély zaten Türk düğünlerindeki sağdıç ile akrabadır.
(Szentesi Tóth K. 1929.34.) Görevleri hemen emen aynıdır. O düğünde katılan misafırlerle
uğraşır, yemekleri şiirlerle getirip sürekli misafirlerini eğlendirir. Bu vőfélyversek (sağdiç
şiírleri) zaten bütün düğün olayını şiírlerle ebedileştirir. Sağdıç becerekli, iyi konusan bir
erkek olabilir, bu meslek genellikle babadan oğluya kadar geçer. Elle yazılmış defteri
köylerde genç vőfély-e verilir. Burada, Büyük Macar Ovas’nda düğün bayrağı sımge olarak
kültürümüzün çok eski bir hatirasıdır. Atların başına takılmış baş örtüsü Orta Asya’daki
kazakların simgesine paralellik göstermektedir. Ármin Vambéry 19. yüzyılda doğan
makalesinde enteresan motiflere dikkat çekmiştir :”Düğün alayında, gelin damatın evine
giderken yoldan geçtiği sıra zamanında ayrı ayrı oyunlar yapılır. Birinci at arabasında gelin
yengeleriyle oturur. Delikanlılar gurubun etrafında fir dönüyor. Bir kimse çabuk atlamakla
ilk olarak geline ulaşirken, ödül olarak bir baş örtüsünü alıp kendi atların başlıgına (yulara)
takar. „ ( Vámbéry Á. 1966.356.) Bu şekilde bu ödül olarak alınan baş örtüsü düğün törenin
sımgesi. Büyük Kumanistanda bugűne kadar bu düğün bayrağı, Kuman kültürünün güzel bir
yadıgarı olarak yaşamakta olup, bu şekilde düğün simgesi olarak sayılmaktadır.
Kuman kültürüne aıt muhafaya edilen bir başka simge de Kumann Başbuğudur
(kapıtan). Kumanlar eski zamanlarda a hukuken autonomda yaşalarmıs. Hakimlerini kendi
kendine seçmişlerdir, onunların üstünde ancak naip (vali, genel vali) vardı. Ama , 19.
yüzyilin sonunda doğmuş vilayet düzeni Kuman kaptanın unvanı erdirmiştir, hakları elinden
alındığı için, tabii olarak autonómı hakı da sona ermiştir. Buna rağmen folklorda Kuman
kaptanı sembolık olarak kalmıştır. Kuman şehirlerde bu kaptanın unvanı (sembolık)
olarak) 2000 yılından beri her yılında yeniden verilir. Her şehir kendi kaptánı seçer. Kuman
kaptanı unvanı almış olan kişi Kumna kültürü için çok çalışan saygın bir insan olur. (Bartha
J. 2018.14.)
Gömme ádetlerimizde kurganların üstünde duran balballar Kumanların
özelliklerinden birisi olarak sayılır. Bu balballar, 9. yüzyıldan beri Kumanların göç yolunu
göstermektedir. Macaristan’a geldikten sonra, yerleşim yerlerinde taş ( dağ) olmadığı halde
böyle balballar ağaçtan dikilmiştir.(Selmeczi L. 1982.95.) Bunların izlerne çok sayıda
rastlamaktadır. Özellikle bunlara yer adlarında rastlıyoruz meselá Karcag yanında olan bir
kurganın adı: Kormancsok – kurbancik, (yani bu balballaın önünde kurban kesilmiştir),
baska bir örnek: kunkép – Kuman resmi ( bu balbal heykeller insan yüzünü, ve orta cağda
ait olan askerlik giysisini göstermektedir.) Kumanların arasında yas rengi olarak koyu mavı
kullanılırdı. Bu renk tabut sürülmüş ve insanlar yas tuttuğu zaman koyu mavı renkte kiyafet
giymişlerdir. Nitekim bu ádet aslında Büyük Kumanistan’dan Sırbıstan’a giden insanlarda
20 yüzyılın başına kadar yaşamıştır. (Selmeczi L. 1992.95-98.)
X. Uluslararası Dünya Dili Türkçe Sempozyumu Bildiri Kitabı
252
Arkeolojik kazı yapıldiğı zaman enteresan bir sonuç ortaya çıkıldı: Karcag-
Orgondaszentmiklóş Kuman köyü mezarında ölünün başının altında iki çeşit bitki
bulunmuştur. Pelin otu (Artemisia absintium) ve anyarozs ( Secale cornutum) bitkileri zaten
uyuşturucu özlü bitkiler olup, herhalde tedavi amacıyla mezara koyulmuş olmalıdır.
Sonuncu bitkiden 1935 yılında bir Amerikalı araştırmacı maalesef dünyada ünlü LSD adlı
uyuşturucu maddeyi üretmiştir.(Selmeczi L. 1982.25-98; Hoppál M. 1982.325-363)
Halk beslenmesinde et kurusu, tütülenmiş et ve koyun etinin özel bir şeklinde
pişirmesi bölgemize karakteristik bir özellik vermektedir. Normal yamanda halk besin temeli
darıyı kullanmıştır, ama bayramlarda her ailede koyun kesilmiştir. Ev sahibi en saygin
misafire kesilen koyunun başını sunmuştur. Koyun başını ritüeli dağıtığı düğün
adetlerimizde bugünde devam etmektedir. Bu ádet Kıpcaklarda, Kazak ve Kırgız halk
kültürüyle paralellik göstermektedir. (Bartha J. 2017.171-192.)
Halk giyinişinde, özellikle çoban kepeneği, özel sapkasının formu, ve genellikle
çoban kiyafeti, Doğu kültürünün izle muhafaza eder. Çoban kepeneği Macarca ’szűr’ (sür)
hem adı, hem sekli Türk çobanların kepeneğiyle akrabalık göstermektedir. (Gáborján A.
1976.227.) Bu giyiniş 19.-dan beri artık bayram kiyafeti halinde gelmiştir, bu zamandan
beri daha gösterişli hale gelmiştir, her Kuman şehrinde bu kıyafetlerde ayni renkler, ama
başka-başka motifler kullanmıştır. Kepenğin formü ve bazen de motifi (meselá ’çiçekte
çiçek’) Osmanlı kültürünün etkisini göstermektedir. Bu çoban kepeneği bütün Karpat
havyasında yayılmış bir kiyafet olduğu halde en arkaık örneği Büyük Kumanistan alanında
ortaya çıkmış.(Gáborján A. 2000.25.)
Halk kiyafetlerinde yuvarlak kadın kürkü enteresandir. Kavkaza’daki burkanın
akrabasıdır. Koyun derisinden hazırlanmış, süslü bir giysidi. Büyük Kumanistan’dan
özellikle Romanya’da Erdel tarafina dağıtılırmış.
Yukarıda söylediğimiz gibi 13. yüzyilda Macaristan’a gelmiş, ama yavaş yavaş
Macar’lara entegre olmuş Kumanların kendi kültürünün özellikle Kuman dilinin nice anıları,
özellikle etnik kimliğini bugüne kadar muhafaza etmiş olduğunu tespit edebiliriz.
X. Uluslararası Dünya Dili Türkçe Sempozyumu Bildiri Kitabı
253
ESKİ TÜRKÇEDE KAYNAĞI SAYI OLAN SÖZCÜK TÜRLERİ
Öğr. Gör. Selin BAYRAK
Eskişehir Osmangazi Üniversitesi / Türkiye
selinsenaysoy@gmail.com
Giriş
Dillerin söz varlığını oluşturan sözcüklerin ortaya çıkışı; dili konuşanların sosyokültürel
yapıları ile doğrudan ilgilidir. Her bir toplum, yaşam şekline bağlı olarak ihtiyaç
duyduğu anlam/kavram alanına paralel olarak kavram ve nesneleri adlandırmıştır. Bu
bağlamda dillerde söz varlığına ait, belli bir anlam/kavram alanına ait sözcüklerin eskiliği ya
da varlığı doğrudan toplumun algısı ve yaşam şekliyle ilgilidir.
Dillerdeki sayı sözcüklerinin ortaya çıkışı da, toplumları ihtiyaçları ile mümkün
olmuştur. Başlangıçta nesneleri tanımaya ve adlandırmaya başlayan insanoğlunun,
nesnelerin çoğalması ve çeşitlenmesi ile adetlerini belirleme ihtiyacı doğmuş ve böylece
sayılar ortaya çıkmıştır. Muhtemelen daha küçük ve basit sayıları kullanan insanlar, zamanla
basamaklar arasındaki sayıları da kullanmaya başlamışlardır
Örneğin; koyun, keçi sahiplerinin hayvanlarının otlak seferinden sağ sağlim dönüp
dönmediğini belirlemeleri gerekiyordu. Komutanların, askeri seferler sonucunda askerlerinin
sayısının tam olup olmadığını, varsa verilen kayıplarının sayısını bilmesi gerekiyordu. Alet,
silah, yiyecek saklayanların sakladıkları eşyalarda eksikler olup olmadığını belirlemeleri
gerekiyordu. İnsanların, dinsel törenlerinin vakitlerini tayin etmeleri gerekiyordu. Kısaca bu
sebepler, insanları, “sayılar”ı keşfetmeye zorlamıştır. İnsanların, ilk sayı denemeleri bilinçli
olmamış; sadece “tek, çift ve çok”u tanımlayabilmişlerdir. Örneğin, ilk zamanlarda
Okyanusya, Amerika, Asya, Afrika dillerinde sayı sözcükleri olarak, “bir, iki ve çok”tan
başka bir sayı adı yoktu. Ancak, bugün sonsuz sayılara sahibiz ve bu sayılarımızın keşfini de
Hint uygarlığına borçluyuz.
Sayı sözcüklerinin sayısal değer olarak birimlerin kaç adet olduğunu göstermesine
ilaveten her toplum, kendi yaşayış ve dünyayı algılayış şekline göre sayılara, sayısal
değerlerinin yanında çeşitli anlamlar da yüklemiştir. Bununla birlikte sayı sözcükleri,
temelde sayısal değerlerini koruyarak, eklenen yapım ekleriyle beraber yeni sözcükler de
oluşturmuştur. Örneğin, Eski Türkçe dönemine ait Altun Yaruk’ta görülen “ikircik, kuşku”
anlamlarına gelen “ikireçgü” ve Dîvânu Lugâti’t-Türk’te görülen “tereddütlü, kararsız”
anlamlarına gelen “ikirçgün” ve “tereddütte kalmak” anlamına gelen “ikirçgün bol- “
kelimeleri Türk milletinin dünyayı algılayış şekline göre sayılara verdiği anlamları
göstermesi açısından önemli örneklerdir. Bu örneklerde Türk milleti, “iki” sayısından, birden
fazla durum arasında kalmayı ifade etmek üzere yeni kelimeler türetmiştir.
Bu bildiride Eski Türkçede sayı sözcüklerine yapım eklerinin getirilmesiyle oluşan
yeni sözcükler belirlenerek bu sözcüklerin sözcük türleri yorumlanacaktır. Sıra sayıları
çalışmanın tümünde ele alınmamış sadece “iki ve üç” sayısından türeyen sıra sayı sıfatları
bildiride sunulmuştur.
Eski Türkçede kendi kavram alanının dışında başka kavram alanlarını ifade eden,
sözcükselleşen sayılar genellikle “bir, iki ve üç” sayılarıdır. Aşağıda da görüleceği üzere,
“bir” sayı sözcüğü ve “iki” sayı sözcüğünde bu sözcükselleşme daha sık görülmüştür. Bunun
en önemli sebebi, “bir” sayı sözcüğünün “tekliği” ifade etmede kullanılması ve iki sayı
X. Uluslararası Dünya Dili Türkçe Sempozyumu Bildiri Kitabı
254
sözcüğünün de “çokluğu” ifade etmede kullanılış olmasıdır. Eski Türkçe metinlerde
mübalağa için büyük sayılar kullanılmış olmakla birlikte, bu çevreye ait metinlerde ikilik ve
daha çok çokluk için sadece “iki” sayısı kullanılmıştır. Bu anlam alanları için ikiden sonraki
sayıların kullanılmamış olması ilginç bir durum arz etmektedir. Bu çerçevede üç, dört, beş
gibi sayılar ikilik ve çokluk için yeni sözcükleri yaratmaya dair örnekler sunmaz. Bunun
sebebi ise, insanoğlunun zihin dünyasında iki sayısının ifade ettiği rakamsal değerin
ötesinde, tek başına “çokluk”u temsil etmesinden kaynaklanmaktadır.
1. “Bir” Sayı Sözcüğü
“Bir” sayı sözcüğü daha çok “teklik” anlamını içerir. “Bir” sayı sözcüğünden türeyen isim,
sıfat ve fiil gibi sözcük türlerinden de teklik kavram alanıyla ilişkili sözcükler türetilmiştir.
1.1. “Bir” Sayısından Türeyen İsimler
birke “Tek, birleşik, müttehit” (<bir +i+k-e) [bir (İK) +i (Y.S.) +k (İFYE)+ e (Zarf-fiil eki)]
“Ança kazganıp birki bodunug ot sub kılmadım.” “Öylece çalışıp çabalayıp birleşik halkı
ateş (ile) su (gibi birbirlerine düşman) etmedim.” (KT. D 27)
“On iki ükek ol bularda adın kayu iki evlig kayu birke in.” “Bunlardan başka bir de on iki
burç vardır; bunlardan bazısı iki evli, bazısıysa tek evlidir.” (KB. 138)
birlik “Birlik, vahdet” (<bir+lik) [bir (İK) + lik (İİYE)]
“Sakışka katılmaz sening birliking tözü nengke yetti bu erkligliking.” “Senin birliğin hesaba
gelmez, bu kudretin her şeye hakimdir.” (KB. 9)
1.2. “Bir” Sayısından Türeyen Fiiller
birik- “Toplanmak, bir olmak, birikmek” (<bir+i+k-) [bir(İK) +i(Y.S.) k-( İFYE)]
“k[a]zganmış buyan edgü kılınçlarınıŋ ėsilü birikü kelip tüş bėrmeki üze ıdok tujit orduda
orun ornag tuta y(a)rlıkamış erip..” Kazandığı sevapların azala çoğala birikip sonuç
vermesi ile kutsal tuṣita cennetine yerleşerek buyurmuş.” (DKPAM 44)
“Bu din dünya birle birikmeki sarp kavuşmaz ikigün munı bilse tap.” “Dinin dünyayla
birleştirilmesi güçtür; bu ikisi bir araya gelmez, bunu bilmek yeterlidir.” (KB. 5312)
1.3. “Bir” Sayısından Türeyen Edatlar
birle “İle, birlikte, beraber” (<bir+le) [bir (İK) + le (İİYE)]
“Eçim kagan birle ilgerü Yaşıl ügüz, Şantung yazıka tegi süledimiz, kurıgaru Temir kapıgka
tegi süledimiz; Kögmen aşa K[ırkız yiringe tegi süledimiz.” “Amcam hakan ile doğuda Sarı
ırmağ(a ve) Şantung ovasına kadar sefer ettik, batıda Demir Kapı’ya kadar sefer ettik;
Kögmen (dağlarının) ötesinde Kırgız ülkesine kadar sefer ettik.” (K.T. D17)
X. Uluslararası Dünya Dili Türkçe Sempozyumu Bildiri Kitabı
255
“Kim hormuzta tengri(te) ulatı ulug küçlüg tengri(ler) kirit atlıg dıdımlıg başları öze yinçürü
töpün yükünmiş tözün bursong kuvrag erdni kutınga men kirtülüg upası (bo)z bay tirek
yidleg birle (i)lgimizni kavışurup töpümin (yir)ke tegürüp ayayu agırlayu (yinçürü)
(y)ükünür men.” “Tanrı Hormuzta ve öteki büyük, güçlü tanrılar Kirîta denen taçlarla süslü
başları ile önünde eğildikleri asîl cemaat cevheri huzûrunda ben gerçek mümin Boz Bay
Tirek, Yidleg ile ellerimizi kavuşturup başımızı yere koyarak hürmetle secde ederiz.” (Maitri
2,58)
“Mantal otırasınta oy kazıp bir ulug çopun kömüp üzesinte suv akguluk yazı ban ıgaç urup
ol ıgaç üzesinte ol sokmış otug suv birle kayınturup ursun.” “Alanın ortasına çukur kazıp
büyük bir çomak gömerek üzerine su akacak yassı bir ağaç yerleştirip bitkileri su ile
kaynatarak o ağaç üzerine koysun.”(A.Y. 477,16)
“Y(a)ruk tengriler y(a)rlıkazunın yavaşım birle yakışıpan ardılmalım.” “Nurlu Tanrılar
lûtfedip buyursun, yumuşak huylum ile birleşip (hiç) ayrılmayalım.” (Manichaica II, T.M.
419, 16)
“Yirsuvda uzun yaşaddıh erser öküş ögrünçü mngüh siznii birle körzün erti.” “Yer suda
uzun yaşadık ise, çok neşeli (ve) sevinçli (yaşadık ise) sizinle birlikte görsün.” (Manichaica
III, T.M. 515, 12)
“Tegre turup külüşgüçi t(ı)nlıglar y(i)me uzatı anı birle açıg emgek emgenürler…”
“Çevresinde toplanıp neşeyle eğlenen insanlar da onunla birlikte sürekli acı çekerler.”
(DKPAM 3073)
“Katıglan ukuş birle basgıl hava havaka basıksa bolur er yava.” “Gayret et akıl ile hava ve
hevesi zapt ve rapt altına al; kendisini hava ve hevese kaptıranın hayatı boşa geçer.”
(KB.5403)
1.4. “Bir” Sayısından Türeyen Zarflar
birkerü “Birlikte, beraber, hepsi, bir arada, tümüyle” (<bir+kerü) [bir (İK) +kerü(İİYE) ]
“Asurilar arkası t(e)ngriler kuvragı yme birkerü yumgın bir deg ögerler edremingizni
atayu.” “Asuri Tanrılarının topluluğu da yine hep birlikte erdeminizden söz ederek sizi
överler.” (A.Y. 492,15)
“Üstün t(e)ŋgri altın yal(a)ŋuk birgerü yıgılsar monuŋ bilge biliginte artuk üstün bolup
yėgedgeli umazlar..” “Yukarıda Tanrı, aşağıda insanlar hep bir araya gelseler, bunun
(maymunun) bilgeliğinden daha üstün olamazlar.” ( DKPAM 4058)
birkiye “Bir tanecik” (<bir+kiye) [bir (İK) +kiye(İİYE)]
“Muna amtı birk(i)ye y(i)[me] nizvanilarıg tarkaru umadın ölüp ka[yu] yolça bargulukumın
arıtı bilmez m(e)n.” “İşte şimdi bir tanecik de (olsa) ihtirasları uzaklaştıramadan ölüyorum,
hangi yol üzerinde gideceğimi ben asla bilmem.” (DKPAM 2661)
birtem “Toptan, büsbütün, tamamen, birlikte, birden, bütünüyle” (<bir+tem) [bir (İK) +
tem(İİYE) ]
X. Uluslararası Dünya Dili Türkçe Sempozyumu Bildiri Kitabı
256
“Yene y(e)me kayu tınl(ı)glar birök tört türlüg nomlarka tükellig erser.. Ötrü ol tınl(ı)glar
tsuy ayıg kılınçlıg kkir tapçaların birtem arıtgalı uyurlar.” “Yine de bazı canlılar, eğer, dört
tür öğretilere (Dharma) hakim iseler, daha sonra o canlılar kötü davranışlı kir-pasaklarını
toptan temizleyebilirler.”(A.Y. 147,6)
“…in birtem… analı b…” “… birlikte… ana ve… (Maitri 93,10)
“amtı muna m(e)n burhan kutı küsüşin bo etöz[ü]min esirkençsiz köŋülin titip ıdalap ol iglig
erke buşı bėrip igin togasın birtem kėtereyin tėp tėdi..” “İşte şimdi, ben Buda kutsallığı
temennisiyle bu bedenimi hiç pişmanlık duymadan terk edip o hasta adama (bedenimi)
sadaka (olarak) verip hastalığını tamamen gidereyim” dedi.” (DKPAM 2816)
“Üçünçi takı bir bor içse seve siziksiz bu er boldı birtem yaya.” “Üçüncüsüyse içkiyi
sevmektir; buna tutulan, şüphesiz ki tamamen boş yaşamıştır.” (KB. 339)
birer birer “Birer birer, tek tek, yavaş yavaş” (<bir+er bir+er) [bir (İK)+ er(İİYE) bir (İK)+
er(İİYE)]
“Ne içün tiser birer birer adakın bap kemişip ...” “Ne için denecek olursa birer birer ayak
bağı düşürüp …” (Manichaica III, Nr. 14, 3)
“Birer birer tına to[lp] marimları [ba]rça tegşilip küçsirep bar[ıp]...” “Tek tek nefes alarak
bütün uzuvları tamamıyla değişip güçten düşüverdi.” (DKPAM 1828)
“Öküş sözleme söz birer sözle az tümen söz tügünin bu bir sözde yaz.” “Sözü çok söyleme,
az ve birer birer söyle; binlerce sözün düğümünü bu bir sözde çöz.” (KB. 172)
2. “İki” Sayı Sözcüğü
“İki” sayısı “çokluk”u ifade eder. “İki” sayı sözcüğünden türeyen isim, sıfat ve fiil gibi
sözcük türlerinden de çokluk kavram alanıyla ilişkili sözcükler türetilmiştir.
2.1. “İki” Sayısından Türeyen İsimler
İkireçgü “ikircik, kuşku”
“İkireçgü köŋül tutmazun.” “Gönlünde kuşku barındırmasın.” (A.Y. 487,5)
2.2. “İki” Sayısından Türeyen Sıfatlar
ekinti ~ ikinti ~ ikinçi “ikinci” (<iki+nti) [iki (İK)+ nti (İİYE)]
“Ekinti Antarguda süngüşdüm.” “İkinci olarak Antargu’da savaştım.” (B.K. D30)
“Ekinti Işbara Yamtar boz atıg binip tegdi.” “İkinci olarak Işbara Yamtar’ın boz atına binip
hücum etti.” ( K.T. D34)
“Bir ulug bedük king alkag bolmak ikinti körklüg ..” “Biri(ncisi): büyük ve geniş olmak.
İkincisi: güzel .. olacak.” (Maitri 20,9)
X. Uluslararası Dünya Dili Türkçe Sempozyumu Bildiri Kitabı
257
“İkinti tütrüm tering yorüglüg nom tözinte ayıglamaksız çulvusuz erser ..” “İkincisi, keskin,
derin anlamlı öğreti (Dharma) esasında (Svabhâva) kötülemeksiz, küfürsüz ise..”(A.Y.
147,10)
“İkinti bilge bilig üçünç yigedmek törtünç sevinmek bişinç tavranmak altınç kirtü yitinç
kirtgünmek sekizinç serinmek tokuzunç könin ermek onunç edgü kılınçlıg bir yigirminç tüz
köngülüg iki yigirminç yaruk ...” “İkincisi hikmetli (olmak), üçüncüsü yüceltmek,
dördüncüsü sevinmek, beşincisi davranmak, altıncısı doğru (olmak), yedincisi inanmak,
sekizincisi katlanmak, dokuzuncusu dürüst olmak, onuncusu iyi işler (yapmak), on birincisi
doğru gönüllü (olmak), on ikincisi aydınlık (olmak)...”(Manichaica III, T.M. 423b, 1)
“Biri til köni bolsa kavli bütün ikinçi törü kılsa ilke kutın.” “Biri doğru sözlü olmak, ikincisi
memlekette kanunu devletle uygulamak.”(KB. 5903)
ikisiz “İkincisi olmayan” (<iki+siz) [iki (İK) +siz (İİYE)]
“Bahşım ol tip sözleyü kirtgünteçilerig ançulayu kelmişning et’özi birle ikisiz bir yanglıg
erür tip bilmiş k(e)rgek.” “Öğretmenim ol deyip konuşup inanacakları şekilde gelmiş olan
vücuduyla ikincisi olmayan bir biçimdedir diyerek bilmiş olmalı.” (A.Y. 78,3)
ikintisiz “Emsalsiz, eşsiz, ikincisiz, benzersiz” (<iki+nti+siz) [iki (İK) +nti (İİYE) +siz
(İİYE)]
“Kop edgülerning turugı ornı bolmış kop kamag nomlar öze ikintisiz erklig türklüg kamag
(t)ınlıglar öze tüz ulug yarlıkançuçı (bi)liglig erür.” “Bütün bu iyiliklerin sığınağı, yeri
olmuş; bütün din kitapları üzerine emsalsiz ve güçlü, kuvvetlidir. Bütün yaratıklar üzerine
pek büyük merhamet besler.”( Maitri 48,20)
2.3. “İki” Sayısından Türeyen Zarflar
ikile “İki kez, iki defa, tekrar, yeniden” (<iki+le) [iki (İK)+ le (Enklitik)]
“Birükiye birmez ök erser siz mini ikile tünerig kınlıkta (kemişgey)ler tünin künin
tokıgaylar.” “Eğer bana bir şey vermez iseniz beni tekrar karanlık hapishâneye (atacaklar)
gece gündüz dövecekler.” (Maitri 11,5)
“Yumulmadı yandru ikile közi odug yattı saknu irikti özi.” “Düşünceler içinde gözleri bir
daha yumulmadı; uyuyamadı ve kendisini çok yalnız hissetti.” (KB.5674)
ikileyü “İkileştirerek, yeniden, tekrar, ikinci kez” (<iki+le+y+ü) [iki (İK)+ le(Enklitik) + y
(Y.S.) +ü (Enklitik)]
“Sarasvati t(e)ngri kızı t(e)ngri t(e)ngrisi burkannıng bo y(a)rlıgın eşidip ikileyü t(e)ngri
t(e)ngrisi burkan adakınta yinçürü töpün yükünüp öz orunınta oluru teginti.” “Tanrıça
Saravati, Tanrı(lar) Tanrısı Buddha’nın bu buyruğunu dinledikten sonra bir kez daha
Tanrı(lar) Tanrısı Buddha’nın ayağına eğilip başıyla secde ederek yerine oturdu.”(A.Y.
481,9)
“İkileyü ol p(e)rikan katun ordusıngaru bardım.” “Tekrar o Peri Kraliçesi ordusuna doğru
gittim.”(Manichaica III, T.II, D.181, 4)
X. Uluslararası Dünya Dili Türkçe Sempozyumu Bildiri Kitabı
258
“ant[ag] osuglug ot em al altag yaratı[glıg] kalmaşapadė ėligniŋ etözinteki yügin kanatın
kėterip ikileyü baran(a)s kentde ėl han ornınta olgurtdı.” “(Hükümdar Sutasoma), bu
şekilde ilaçla ve (uygun) bir metotla (tüy ve kanatla) bezenmiş Hükümdar Kalmāṣapāda’nın
vücudundaki tüyleri, kanatları yok edip (onu) tekrar Bārāṇas şehrindeki tahtına oturttu.”
(DKPAM 1726)
ikin ikin “Tekrar tekrar” (<iki+n iki+n) [iki (İK) +n (vasıta hâl eki) + iki (İK) +n (vasıta hâl
eki)]
“Amarıları örtlüg yalınlıg kızıl bakırlag naralar içinte beklenmiş amarıları ikin ikin
örtenür.” “Bazıları kızgın, alevli, kızıl bakırlı cehennemler içinde bağlanmış bazıları tekrar
tekrar yanar.”(Maitri 68,21)
3. “Üç” Sayı Sözcüğü
“Üç” sayı sözcüğü de iki sayı sözcüğünde olduğu gibi “çokluk”u ifade eder. “Üç” sayı
sözcüğünden türeyen isim ve sıfat gibi sözcük türlerinden de çokluk kavram alanıyla ilişkili
sözcükler türetilmiştir.
3.1. “Üç” Sayısından Türeyen Sıfatlar
üçünç (<üç+ü+nç) [üç (İK)+ ü (Y.S.) nç (İİYE)]
“Üçünç [Çuş başınta sü]ngüşdüm.” “Üçüncü olarak Çuş (ırmağı) başında savaştım.” (B.K.
D30)
“Üçünç Yegen Silig Beging kedimlig torug at binip tegdi.” “Üçüncü olarak Yeğen Siliğ
Bey’in giyimli doru atına binip hücum etti.” (K.T. D33)
“Bu üçünç boşgutsuz arhant dıntar titir.” “Bu, üçüncü ‘öğrenmeyen, velîdir.” (Maitri 2, 9)
“Altun önglüg y(a)ruk yaltrıklıg kopda kötrülmiş nom iligi atl(ı)g nom bitigde kılınç
adartmakın öçürmek atl(ı)g bişinç bölük üçü[nç tegz]inç…” “Altın renkli, parlak parıltılı her
(şey)den (çok) yükseltilmiş, öğreti (Dharma) hükümdarı adlı öğreti kitabında davranış
engellemesini yok etmek adlı beşinci bölüm üç[üncü to]mar…”(A.Y. 130a, 4)
“İkinti bilge bilig üçünç yigedmek törtünç sevinmek bişinç tavranmak altınç kirtü yitinç
kirtgünmek sekizinç serinmek tokuzunç könin ermek onunç edgü kılınçlıg bir yigirminç tüz
köngülüg iki yigirminç yaruk ...” “İkincisi hikmetli (olmak), üçüncüsü yüceltmek,
dördüncüsü sevinmek, beşincisi davranmak, altıncısı doğru (olmak), yedincisi inanmak,
sekizincisi katlanmak, dokuzuncusu dürüst olmak, onuncusu iyi işler (yapmak), on birincisi
doğru gönüllü (olmak), on ikincisi aydınlık (olmak)...”(Manichaica III, T.M. 423b, 1)
“Üçünç karşı içre köni tutsa öz yırak tutsa tengsiz yaragsızda köz.” “Üçüncüsü saray içinde
doğru hareket etmeli; uygunsuz ve yakışıksız işlerden uzak durmalı.” (KB. 4122)
3.2. “Üç” Sayısından Türeyen Zarflar
üçleyü “Üçleştirerek, üç kez, üçüncü kez, tekrar, yeniden” (< üç+le+yü) [üç (İK)+
le(Enklitik)+ y (Y.S.)+ ü (Enklitik)]
X. Uluslararası Dünya Dili Türkçe Sempozyumu Bildiri Kitabı
259
“tėgin anası […]LY’ ekileyü üçleyü ötle[yü…] tıdtı..” “Prensin annesi … ikinci üçüncü kez
nasihat ederek … engelledi.” (DKPAM 4004)
Sonuç
Sayılar, insanlığın en büyük keşiflerinden biridir. Bazı diller, sayısal değerlerinin
yanı sıra bu sayılara çeşitli anlamlar yüklemiş; bazıları ise yapım ekleri sayesinde yeni
kavramlar oluşturmuştur. Ancak temelde sayı sözcükleri barındırdıkları sayısal değerlerden
anlam açısından uzaklaşmamıştır. “bir” sayı sözcüğü tekliği ifade etmeye, “iki” sayı sözcüğü
ise çokluğu ifade etmeye devam etmiştir.
Eski Türkçe döneminden Köktürk Yazıtları, Altun Yaruk, Maitrisimit, Manichaica
II,III, Daśakarmapathāvadānamālā, Kutadgu Bilig adlı eserlerden yola çıkılarak oluşturulan
çalışmada, sayı sözcüklerine gelen yapım ekleri ve oluşan yeni sözcüklerin sözcük türleri
incelenmiştir. “bir” sayı sözcüğünden meydana gelen “birke, birlik” isim olarak, “birik-“ fiil
olarak, “birle” edat olarak, “birkerü, birkiye, birtem, birer birer” zarf olarak; “iki” sayı
sözcüğünden meydana gelen “ikireçgü” isim olarak “ikinti, ikisiz, ikintisiz” sıfat olarak,
“ikile, ikileyü, ikin ikin” zarf olarak; “üç” sayı sözcüğünden meydana gelen “üçünç” sıfat
olarak, “üçleyü” zarf olarak kullanılmıştır.
Türkiye Türkçesinde sıra sayı sözcüğü oluşturan +nç eki Eski Türkçede üç ve daha
sonraki sayılarda düzenli bir şekilde görülmektedir. “birinci” kelimesi yerine Köktürk
döneminde eng ilki, ilki sözcükleri Uygur döneminde eng ilki, ilki, başkıntı, bir, öng
sözcükleri kullanılmıştır. “ikinci” kelimesi yerine Köktürk ve Uygur dönemleri ekinti ~ ikinti
sözcüğünü kullanılmıştır. “birinci” ve “ikinci” sıra sayı sözcükleri Karahanlı dönemine kadar
görülmemektedir. Aynı durum İngilizcede de söz konusudur. İngilizce de “birinci, ikinci ve
üçüncü” sıra sayılarını ifade ederken “first, second, third” kelimelerini kullanır ve dört sayı
sözcüğünden sonra diğer sayı sözcüklerine düzenli olarak +th eki (fourth, fifth, sixth…)
gelir.
Sonuç olarak, dünya dillerinde sıra sayılarının dışında örneklerine çok sık
rastlanılmayan sayı sözcüklerine yapım ekleri gelerek yeni sözcükler türetme eğilimi Türk
dilinin zenginliğinin bir göstergesidir.
Kısaltmalar
A.Y. = Altun Yaruk
D = Doğu yüzü
DKPAM = Daśakarmapathāvadānamālā
İFYE = İsimden fiil yapım eki
İİYE = İsimden isim yapım eki
İK = İsim kökü
KB = Kutadgu Bilig
K.T = Kül Tigin Yazıtı
Y.S. = Yardımcı ses
X. Uluslararası Dünya Dili Türkçe Sempozyumu Bildiri Kitabı
260
Kaynakça
Ayazlı, Özlem, Altun Yaruk Sudur VI. Kitap (Karşılaştırmalı Metin Yayını), Türk Dil
Kurumu: 1051, Ankara, 2012.
Caferoğlu, Ahmet, Eski Uygur Türkçesi Sözlüğü, Türk Dil Kurumu:260, Ankara, 2011.
Çetin, Engin, Altun Yaruk Yedinci Kitap (Berlin Bilimler Akademisindeki Metin Parçaları
Karşılaştırmalı Metin, Çeviri, Açıklamalar, Dizin), Karahan, Adana, 2012.
Ercilasun Ahmet Bican-Ziyat Akkoyunlu, Kâşgarlı Mahmud. Dîvânu Lugâti't-Türk Giriş-
Metin-Çeviri-Notlar-Dizin, Türk Dil Kurumu Yayınları, Ankara 2014.
Hacip, Yusuf Has, Kutadgu Bilig (Çev. Arat, Reşit Rahmeti), Kabalcı, İstanbul, 2005.
Ifrah, Georges, Rakamların Evrensel Tarihi I (Bir Gölgenin Peşinde), Tübitak, İstanbul,
2000.
Ifrah, Georges, Rakamların Evrensel Tarihi VII (İslâm Dünyasında Hint Rakamları),
Tübitak, İstanbul, 2000.
Kaya, Ceval, Uygurca Altun Yaruk (Giriş, Metin ve Dizin), Türk Dil Kurumu:607, Ankara,
1994.
Kaymaz, Zeki, “Türklerde Sayı Sistemi”, Türkler Ansiklopedisi, C.3, s. 419-426, 2002.
Korkmaz, Zeynep, Türkiye Türkçesi Grameri (Şekil Bilgisi), Türk Dil Kurumu: 827, Ankara,
2014.
Le Coq, A.Von, Türkische Manichaica Aus Chotscho II, Verlag Der Akademie Der
Wissenschaften, Berlin, 1919.
Le Coq, A.Von, Türkische Manichaica Aus Chotscho III, Verlag Der Akademie Der
Wissenschaften, Berlin, 1922.
Şen, Serkan, Eski Uygur Türkçesi Dersleri, Bilge Kültür Sanat, İstanbul, 2014.
Tekin, Talat, Orhon Yazıtları (Kül Tigin, Bilge Kağan, Tunyukuk), Yıldız, İstanbul, 2003.
X. Uluslararası Dünya Dili Türkçe Sempozyumu Bildiri Kitabı
261
DOMOJAKOV KÖYÜ (RUSYA FEDERASYONU/HAKASYA) ÖRNEĞİNDE
HAKASYA ÇUVAŞLARININ DİL VE KÜLTÜR DURUMU ÜZERİNE
TESPİTLER
Doç. Dr. Bülent BAYRAM
Kırklareli Üniversitesi / Türkiye
bulentbayram01@hotmail.com
0. Giriş
Çuvaşlar Rusya Federasyonu içerisinde kendi özerk cumhuriyetleri dışında da geniş
bir alana yayılmış bir şekilde yaşamaktadırlar. Çuvaş Cumhuriyetine komşu topraklarda
yaşayanlar olduğu gibi ana vatanları olarak kabul edebileceğimiz bu cumhuriyetten uzakta
Sibirya’da da hatırı sayılır bir Çuvaş nüfus bulunmaktadır. Sibirya’da bulunan bir başka Türk
özerk bölgesi Hakasya Cumhuriyeti de Çuvaşların yerleşim alanlarından biridir.
Cumhuriyetin başkenti Abakan’a yaklaşık altmış beş kilometre uzaklıkta olan Domojakov
kötü Hakasya’da Çuvaş nüfusun en yoğun olduğu yerleşim birimidir. Nüfus yoğunluğuna
bakıldığında genel olarak köyde yaşayanların etnik çeşitliliğine rağmen köyün bir Çuvaş
köyü olduğunu söylenebilir. Bildiride, köyde yapmış olduğumuz alan araştırması verileri
çerçevesinde Çuvaşça ve Çuvaş kültürünün köydeki durumu üzerine tespitlerde
bulunulacaktır. Çalışma alanımızın halk bilimi olması sebebiyle yürüttüğümüz çalışma bir
toplumsal dilbilim çalışması değildir. Sayısal verilerle bir çalışma yapılmamış olmakla
beraber yapılan gözlemlerden elde edilen verilerden Çuvaşçanın ve Çuvaş kültürünün
geleceği ile ilgili tahminlerde bulunmak mümkündür. Bu bakımdan bildiride Çuvaşçanın
günümüzdeki durumu kadar yakın gelecekteki durumu üzerine derlemiş olduğumuz
malzemelerden ve kayıtlardan yola çıkılarak genel tespitler ve değerlendirmeler yapılacaktır.
1. Sibirya Çuvaşları ve Hakasya’da Çuvaşlar
Çuvaşlar günümüzde Rusya Federasyonu içerisinde özerk bir cumhuriyete (Çuvaş
Cumhuriyeti) sahip olmakla birlikte Çarlık ve Sovyet Rusya’sının hâkim olduğu topraklara
yayılmış bir şekilde günümüzde varlıklarını sürdürmektedir. Çuvaş nüfusunun yoğun olarak
yaşadığı yerler genellikle İdil-Ural coğrafyasının özellikle Orta İdil bölgesi olmakla birlikte
Sibirya bölgesinde de ciddi bir Çuvaş nüfusu bulunmaktadır.
Çuvaşların Sibirya coğrafyasında varlığı konusu çok eski tarihlerle
ilişkilendirilmekle beraber tartışmasız bir şekilde kabul gören kitlesel göçlerin varlığı 19.
yüzyılda görülmektedir. 16. yüzyılda Sibir Hanlığı dönemi ile ilgili bilgi veren kaynaklarda
Sibirya’da Çuvaşskaya Gora gibi dağ, Çuvaşskiy Mıs [Çuvaş Burnu] gibi küçük yerleşim
birimleri adlandırmalarından yola çıkarak Çuvaşların Sibirya’daki varlığının 17. yüzyıldan
itibaren yazılı kaynaklarda tespit edilen ticarî ve göç hareketlerinden daha öncesinde
bulunduğu düşüncesini desteklemektedir. 17. yüzyıl belgelerinde Çuvaşların Tobol’a göçüşü,
18. yüzyılda Çuvaş tüccarların Ural ardına geçişi ve Tümen’de tarlalara sahip olduklarına
dair bilgiler bulunmaktadır (Matveyev 2009; Kıran 2013: 317).
Çuvaşların Sibirya’ya kitlesel göçleri 19. yüzyılın sonunda başlamıştır. Bu sürece
1892-1904 yılları arasında Rusya’da yapılan avcılık, tarım reformlarının etkisi büyük
 Bu bildiri Yurt Dışı Türkler ve Akraba Topluluklar Başkanlığı tarafından desteklenen ve 2016 yılında
tamamlanan Çuvaşçanın Söz Varlığı Derlem Tabanlı Bir Uygulama başlıklı proje çalışmaları çerçevesinde
yapılan alan araştırması malzemelerine dayanılarak hazırlanmıştır.
X. Uluslararası Dünya Dili Türkçe Sempozyumu Bildiri Kitabı
262
olmuştur. Göçmenlere Tobol, İrkutsk, Tomsk eyaletlerinde yer tahsis edilmiştir. 1885-1898
yıllarında Kazan ve Simbir eyaletlerinin her birinden her yıl ortalama sekiz yüz kişi
göçmüştür. 1989 yılı nüfus sayımı verilerine göre Sibirya’nın farklı yerlerinde 4000’den
fazla Çuvaş kayda geçmiştir. Bunların 640’ı Tobol, 2807’si Tomsk, 639’u da Yenisey
eyaletlerindedir. 20. yüzyılın başında Çuvaş göçmenlerin sayısında ciddi bir artış
görülmektedir (Matveyev 2009).
Çuvaşların Sibirya’ya kitlesel göçlerinin ikinci dalgası 1921-1929 yılları arasında
olur. Özellikle 1921 yılındaki kıtlık zamanında 18.000 kişi göç etmiştir. 1920’lerin ikinci
yarısında Çuvaşistan’dan yapılan göçler ise mülkiyet konusundaki yeni düzenlemelerle
ilgilidir. Özellikle 1927 yılında 6000 kişi göç etmiştir. Göç edilen bölgelerde özellikle Ruslar
ve Ukraynlarla birlikte yaşayan Çuvaşların yerleşim bölgeleri 1960’lara kadar büyümeye
devam etmiştir. Bu kitlesel göçler ve yeni yerleştikleri bölgeler halk hafızasında önemli yer
tutmuştur ve halk edebiyatının n r yurrisem [Yeni yer türküleri] adı verilen eserlerde
yansımasını bulmuştur (Matveyev 2009).
Çuvaşların Orta İdil ve Ural bölgesinden bir sonraki göçü Sibirya ve Uzak Doğu’nun
tabii kaynaklarının ihyası ve endüstrileşmesi ile ilişkilidir. Bu göçlere sebep olarak 1930’lu
yıllarda mal mülke el konulması, baskı uygulamaları öne çıkmaktadır 1950-1970’lerde planlı
ve organize bir göç dalgası söz konusudur. 1930-1950 yılları arasında Sibirya’ya binlerce
sürgün gönderilmiştir. İnşaat ve sanayi sektöründe çalışmak için de gençler bu bölgelere
göçmeyi tercih etmişlerdir. 1939-1959 yılları arasında Çuvaş Cumhuriyeti’nden Altay,
Krasnoyar, Tümen, İrkutsk bölgelerine 35.000 civarında kişi göç etmiştir (Matveyev 2009).
Çeşitli sebeplerle yapılan göçler, sürgünler neticesinde günümüzde Batı Sibirya’da
Tümen, Hantı-Mansı, Kemerov, Tomsk, Novosibirsk, Omsk, Altay’da; Doğu Sibirya’da da
Krasnoyarsk, İrkutsk, Hakasya, Yakutiya, Çitin’de hatırı sayılır bir Çuvaş nüfusu
yaşamaktadır.
2. Domojakov Köyü ve Çuvaşlar
Domojakov köyü Sibirya’nın diğer bazı bölgeleri ile karşılaştırıldığında Çuvaş
nüfusunun daha az olduğu Hakas Cumhuriyeti sınırları içerisinde bulunmaktadır. Hakasça
adı Tomzehal [Томзехал] olan köy, cumhuriyetin başkenti Abakan’a 65 kilometre
uzaklıktadır. Abakan-Askiz yolundan yaklaşık üç kilometre içeride yer alan köy, 1820
yılında kurulmuştur. İlk kuruluşundaki adı Tumizeh’tir. Köyün adı 1930’da Hızıl-aal,
1960’ta ise Domojakov olarak değiştirilmiştir. 2010 nüfus sayımına göre köyde 1069 kişi
yaşamaktadır. Köyün nüfusu çok fazla olmamasına rağmen aralarında Hakas, Çuvaş, Kırgız,
Özbek gibi Türk boylarının da yer aldığı 11 etnik grup köyde bulunmaktadır. 1950’li
yıllardaki organize göçlerle köye yerleştirilen Çuvaşlar %47’lik oranla köydeki en kalabalık
etnik grubu oluşturmaktadır. Çuvaşların ardından %36 ile Ruslar ve %16 ile Hakaslar diğer
en kalabalık etnik gruplardır (Domojakov 2018). Ancak internet siteleri üzerinden
ulaşabildiğimiz bilgilerde elden ettiğimiz bu bilgilerin aksine derleme çalışmaları esnasında
başvurduğumuz kaynak kişiler, köy nüfusunun %70’ine yakının Çuvaş olduğunu beyan
etmektedir. Burada karışıklığa sebep olan mesele büyük bir ihtimalle karışık evliliklerden
kaynaklanmaktadır. Kaynak kişilerin tamamı Çuvaşçayı konuşan ve 1990’da gelmiş olan iki
Çuvaşça öğretmeni dışında köye 1950’li yıllardan itibaren çocukluk dönemlerinde gelmiş
olan kişilerden oluşmaktaydı. Kaynak kişiler arasında da karışık evliliklerin olduğunu tespit
ettiğimize göre daha genç nesil arasında bunların giderek yaygınlaştığını düşünmek yanlış
olmayacaktır.
X. Uluslararası Dünya Dili Türkçe Sempozyumu Bildiri Kitabı
263
Domojakov köyünde yaşayan Çuvaşların özellikle dil ve kültürel durumları ile ilgili
konuya geçmeden önce dil ve kültür meselesi ile doğrudan ilgili olduğunu düşündüğümüz
nüfus ile ilgili bazı mevzulara kısaca değinmek gerekir. Devlette ekonomik, siyasi, kültürel
vd. alanlarda hâkim konumunda bulunan Rusların da gerek doğum – ölüm oranlarındaki
dengesizlik gerekse ülke dışına göç gibi etkenler sebebiyle nüfusunun azaldığı
görülmektedir. Rusya’da son yıllarda devlet desteği ve teşviki ile evlilik ve çocuk sahibi
olma konusunda bir iyiye gidiş söz konusu ise de bu çabalar da henüz nüfustaki azalmanın
önüne geçememiştir. Diğer bütün etnik gruplar da benzer sorunları yaşamakla birlikte Rus
nüfusun yaşamadığı ama diğer etnik grupların güçlü bir şekilde hissettikleri sorun
asimilasyon meselesidir. Rusya Federasyonu anayasası ile federasyona bağlı özerk
cumhuriyetlerin anayasalarında anadilde eğitim, kendi kültürlerini yaşatma, gelecek nesillere
aktarma konusunda kanuni düzenlemeler yapılmışsa da gerek bu kanunların
uygulamasındaki sorunlar gerekse Rusya’nın kendi içerisinde giderek merkezileşmesi Ruslar
dışındaki etnik grupların dil ve kültür asimilasyonunu hızlandırmaktadır.
Özellikle Sovyet sonrası dönemin azınlıkların geleceğini olumlu bir şekilde
etkileyeceği düşünülürken bu dönem tam tersine ciddi başka sorunları da beraberinde
getirmiştir. Sovyet döneminde büyük oranda muhafaza edilmiş olan köylerin yaşam
şartlarının ağırlaşması sebebiyle terkedilmesi, karışık evliliklerin Sovyet döneminden daha
da fazla oluşu, şehirlere giden nüfusun başka etnik gruplarla kültürel etkileşimleri yanında
modern dünya ile entegrasyonu süreci Ruslar dışındaki etnik kimlikleri gün geçtikçe
eritmektedir. Bu sebeple Ruslar dışındaki etnik grupların nüfuslarındaki azalışın sebebi
sadece doğum ve ölüm oranları ile ilgili değildir. Her geçen gün açıldıkları modern dünyada
kendilerini Rus olarak ifade etmenin daha kolay ve izah edilebilir olacağı düşüncesi, karışık
evliliklerden doğan çocukların Rus kimliğini ve kültürünü daha çabuk benimsemesi özellikle
Çuvaşlar gibi Ortodoks Hristiyanlığı da benimsemiş topluluklar arasında nüfus sayımlarında
kendilerini Rus olarak kaydettirmenin ya da milliyet belirtmemenin önünü açmaktadır.
Aşağıdaki listede görüldüğü üzere Rusya Federasyonunun eyalet ve cumhuriyetlerinde
yaşayan Çuvaş nüfusunun hızlı bir şekilde erimesinin temel sebepleri biraz önce
sıraladıklarımızdan ibarettir (Rusya Federasyonu Çuvaş Nüfusu: 2002-2010)
Çuvaş Nüfusu
2002 Nüfus Sayımı 2010 Nüfus Sayımı
Rusya Federasyonu 1637094 1435872
Çuvaş Cumhuriyeti 889268 814750
Tataristan Cumhuriyeti 126532 116252
Başkurdistan Cumhuriyeti 117317 107450
Ulyanovsk Eyaleti 111316 94970
Samara Eyaleti 101358 84105
Tümen Eyaleti 30205 25690
Moskova Şehri 16011 14313
Orenburg Eyaleti 17211 12492
Moskova Eyaleti 12530 12466
Saratov Eyaleti 15956 12261
Krasnoyar Eyaleti 16859 11036
Nijegorod Eyaleti 11364 9765
Kemerov Eyaleti 15480 9301
Sverdlov Eyaleti 11510 8304
Mari El Cumhuriyeti 7418 6025
Volgograd Eyaleti 8439 5851
Penza Eyaleti 6738 5614
Komi Eyaleti 7529 5077
Perm Eyaleti 7033 4715
X. Uluslararası Dünya Dili Türkçe Sempozyumu Bildiri Kitabı
264
Yukarıdaki listede Hakasya’da Çuvaş nüfusunun 5000’in altında olması sebebiyle
söz konusu cumhuriyete ait veriler bulunmamaktadır. Hakas Cumhuriyetinde Çuvaşlar
nüfusları itibariyle yedinci sırada bulunmaktadırlar. 1939, 1959, 1979, 1989, 2002 ve 2010
nüfus sayımlarına göre ise Hakasya’daki Çuvaş nüfusu aşağıdaki tabloda gösterilmektedir.
Çuvaş nüfusunun cumhuriyetteki değişiminin daha iyi anlaşılması açısından en kalabalık
nüfusa sahip ilk yedi halka ilişkin bilgiler de bu tabloda sunulmuştur (Hakasya’da Çuvaşlar
2010):
1939 1959 1979 1989 2002 2010
Toplam Nüfus 272730 411047 498384 566861 546072 532403
Ruslar 205254 314455 395953 450430 438395 427647
Hakaslar 45799 48512 57281 62859 65421 63643
Almanlar 333 10512 11130 11250 9161 5976
Ukraynlar 7788 14630 10398 13223 8360 5039
Tatarlar 3043 3796 4249 4721 4001 3095
Kırgızlar 18
37 625 626 1875
Çuvaşlar 585 1924 3284 3433 2530 1824
Nüfusun bu hızlı düşüşü Domojakov Çuvaşlarını da elbette etkilemektedir. Onların
arasında Çuvaşçanın kullanımı, geleneksel kültürün aktarımı, Çuvaşların kendi milli
kimlikleri ile olan duygusal bağlarını olumsuz yönde etkilemektedir. Köyde bulunduğumuz
iki gün içerisinde farklı yaş gruplarından on kişi ile görüşme imkânı bulduk.1 1950’li
yıllardan sonra henüz çocukluk döneminde gelen ve ilkokula Hakasya’da başlayan nesilden
halen hayatta olan altı kişi ile yaptığımız görüşmelerde edebî Çuvaşçayı olmasa da konuşma
dili olarak buraya taşıdıkları Çuvaşçayı büyük oranda Rusça ile karıştırarak kullandıkları
görülmüştür. Çuvaş edebî dilini kullanan iki kişi ise 1990’da bu bölgeye çalışmak üzere
Çuvaşistan’dan gelen iki Çuvaşça öğretmenidir. Çuvaş edebî dilini kullanan ve Çuvaş yazılı
kültürü ile münasebeti olan iki kişinin sadece onlar olduğunu söyleyebiliriz. Yaşı altmışı
geçmiş ve Hakasya’ya göç ettikleri günden beri büyük oranda Domojakov köyünde yaşayan
kaynak kişilerimizin neredeyse tamamının ifade ettiği üzere çocukları Çuvaşçayı
konuşamamaktadır. Bir bölümü sadece Çuvaşçayı anladıklarını ancak konuşamadıklarını
ifade etmiştir. Üçüncü nesilden itibaren Çuvaşçanın tamamen ortadan kalktığını
söyleyebiliriz. Özellikle Çuvaşistan’dan göç eden nesilden hayatta olanların bir bölümünün
evlilikleri de karışık evliliktir. Ruslar dışındaki etnik grupların yaşadığı ana dili yitiminin en
önemli sebeplerinden biri karışık evliliklerdir. Hangi etnik gruplar arasında olursa olsun aile
içi iletişim büyük oranda Rusça olacağı için ana dillerin kullanımı ortadan kalkmaktadır.
Hakasya’daki Çuvaş nüfusunun azlığı, evlilik konusunda etnik kökene dair bir hassasiyetin
1 Kaynak kişilerimizle ilgili olarak ayrıntılı bilgiler tarafımızdan metin sonunda verilmemiştir. Kaynak
kişilerimizin önemli bir bölümü kişisel bilgilerini tam olarak vermemiş olup köye yapmış olduğumuz ziyaretin
bir bilimsel çalışma maksadıyla alınan vize ile yapılmadığı için de bu konuda ısrarcı olunmamıştır. Kaynak
kişilerin vermiş olduğu bilgiler hemen hemen bütünüyle birbirini tekrar eden bilgilerdir. Ancak onlarla ilgili
olarak verilebilecek genel bilgiler şu şekildedir: Görüşme yaptığımız kişilerin göçle gelenlerin tamamı
Çuvaşistan sınırları içerisinde yer alan farklı rayonlardan gelmişlerdir. Hakasya’da doğan iki kişi ile
görüşülmüş olup göçle gelenler 1952, 1953, 1962 yıllarında geldiklerini beyan etmişlerdir. Görüştüğümüz
Çuvaşların tamamı Hristiyan olup Orta İdil bölgesinde sık sık karşılaştığımız geleneksel dinini devam ettiren
Çuvaşların olmadığı görülmüştür. Görüştüğümüz kişilerin hemen hemen tamamı Anatri ya da Viryal Çuvaşları
olduklarını belirtmişlerdir.
İrkutsk Eyaleti 7295 4589
Tomsk Eyaleti 5881 3997
X. Uluslararası Dünya Dili Türkçe Sempozyumu Bildiri Kitabı
265
genel olarak gösterilmediği dikkate alındığında Çuvaşların kendi aralarındaki evliliklerin her
geçen gün azaldığı görülmektedir. Sadece aile içinde değil konuşma ortamında Çuvaşça
bilmeyen birisinin olması dahi Çuvaşçanın kesilerek Rusçaya dönülmesine sebep olmaktadır.
Kayıtları yaptığımız sırada birlikte köye gittiğimiz iki kişinin Çuvaşça değil de Rusça biliyor
olması konuşmanın “saygısızlık olmaması için” Rusçaya dönmesine sebep olmuştur. Bütün
ısrarlarımıza ve açıklamalarımıza rağmen temiz bir Çuvaşça ile kayıt yapma konusunda
istediklerimizi elde ettiğimiz söylenemez.
Fotoğraf 1: Domojakov Köyü Kültür Merkezinde Çuvaşlarla Birlikte
Pratikte durum böyle iken ana dillerin öğretilmesi ile ilgili olarak Rusya
Federasyonu anayasası ve Hakasya Cumhuriyeti anayasaları teorik olarak gerekli tedbirleri
almıştır. Rusya Federasyonuna bağlı Cumhuriyet statüsündeki idarelerde Rusçanın yanı sıra
cumhuriyetin titüler halkının dili de devlet dili statüsüne yükseltilmiştir. Bu sebeple Hakasya
Cumhuriyeti’nde Rusça ile Hakasça devlet dilidir. Resmi kurallara göre bütün resmi
kurumlarda Rusça ile birlikte Hakasça kullanılabilir. Hakasça 2017’de Rusya
Federasyonunda çıkarılan yeni kanuna kadar okullarda bütün etnik gruplara öğretilmekteydi.
Ancak bu kanunla birlikte sadece Hakasya değil diğer bütün cumhuriyetlerde Rusça
dışındaki dillerin zorunlu olarak bütün cumhuriyet okullarında öğretilmesi durumu ortadan
kalkmıştır. Bu nedenle istemeyen hiç kimse Rusça dışında hiçbir titüler dili zorunlu olarak
öğrenmek durumunda değildir. Zorunlu olarak öğretildiği dönemde bile Hakasçanın veya
başka titüler halkın dilinin cumhuriyette yaşayan diğer etnik gruplara öğretilmesi pratikte
pek mümkün olmadığı halde seçmeli ders statüsüne indirildikten sonra bu yerel dillerin
Rusça karşısında varlığını devam ettirme ihtimali neredeyse tamamen ortadan
kaldırılmaktadır. T.G. Borgoyakova’nın 2011 yılında kaleme aldığı Pravovoy i Funktsial’nıy
Status Yazıkov Respubliki Hakasiya [Hakas Cumhuriyetinin Dillerinin Hukuki ve İşlevsel
Statüsü] başlıklı makalesinde Hakasya’da yaşayan etnik grupların dillerinin hukuki ve
işlevsel statüsü Gerek Rusya Federasyonu gerekse Hakas Cumhuriyetinin ilgili kanunları
çerçevesinde ayrıntılı bir şekilde incelenmiştir. Yukarıda da bahsedildiği üzere Rusça ve
Hakasçanın devlet dili oluşu sebebiyle kanunlar önünde sağlam bir statüye kavuşturulduğu
görülmekle birlikte diğer etnik gruplara da dillerini öğrenme, öğretme, kültürlerini yaşatma
ve gelecek nesillere aktarma konusunda kanunlar gerekli izinleri vermektedir. Ancak
X. Uluslararası Dünya Dili Türkçe Sempozyumu Bildiri Kitabı
266
uygulama noktasına gelindiğinde genç nesil ana dillerini / bağlı oldukları milletin dilini
öğrenme konusunda isteksizdir. Domojakov’da görevlendirilen iki Çuvaşça öğretmeni
dışında altmış yaşın üzerindeki kaynak kişilerimiz Çuvaşçayı kullanmakta olup kendi
ifadelerine göre onların çocukları Çuvaşçayı ya anlayıp konuşamamakta ya da ne anlamakta
ne de konuşmaktadırlar. Çuvaş diasporasının Hakasya’da doğan nesilden olan Hakasya
temsilcisi ile yapmış olduğumuz görüşmeleri sadece Rusça üzerinden yürütebilmemiz
Çuvaşçanın durumunu açık bir şekilde göstermektedir2.
Hakasya’da yaşayan Çuvaşların dil durumları üzerine ayrıntılı bir çalışma tespit
edememekle birlikte Batı Sibirya Çuvaşları üzerine kapsamlı bir çalışma yapan D.G.
Korovuşkin onların dil durumlarını da tespit etmiştir. Onun çalışmasında vermiş olduğu
tablonun Hakasya’daki durum için de bir gösterge olacağı düşüncesindeyiz (Korovuşkin
2009: 32):
Dil Bilme Derecesi
Genel
Toplam
%
25 Yaşına
Kadar
%
25-29 Yaş
Arası
%
30-34 Yaş
Arası
%
35-49
Yaş Arası
%
50-59 Yaş
Arası
%
60 yaş ve
üzeri
%
ÇUVAŞÇA
Çok iyi biliyorlar 33,8 8,6 17,8 16,8 39,3 50,7 39,1
Akıcı konuşuyor ama
okuma-yazması yok
50,8 61,7 56,4 50,5 42,8 40,5 57,3
Anlıyor ve
anlaşabiliyor
Hiç bilmiyor
11,7 20 20,8 27,4 12,2 8,1 2,7
Hiç bilmiyorlar 3,7 9,7 5,0 5,3 5,7 0,7 0,9
RUSÇA
Çok iyi biliyorlar 82,2 100 100 100 93 83 54
Akıcı konuşuyor ama
okuma-yazması yok
12,2 5,2 11,8 30,5
Anlıyor ve
anlaşabiliyor
Hiç bilmiyor
5,0 1,8 4,8 13,1
Hiç bilmiyorlar 0,7 2,4
Dil konusunda oldukça sıkıntılı bir döneme girmiş olan Domojakov köylüleri Çuvaş
kültürüne dair neleri korudukları konusuna gelince iki noktaya dikkat çekiyorlar. Bunlardan
ilki yemek kültürü, ikincisi de Çuvaş kimliğini görsel olarak da sunabildikleri folklor
gruplarıdır. Kendilerine Hristiyanlık öncesi Çuvaş kültürüne dair sorduğumuz sorular
genellikle cevapsız kaldı. Bu nedenle cevap alabildiğimiz iki konu Çuvaş yemekleri ve
müziği konusu üzerine olmuştur. Kaynak kişilerimizin tamamı Çuvaşlara has yemekleri
burada halen yaşattıklarını belirtmişlerdir. Ancak onların kültürlerini dışarıda sergileme
imkânı buldukları alan müzik, dans alanlarında faaliyet gösteren iki folklor grubudur. İlki
çocuklardan oluşan ve Konstantin İvanov’un klasik manzumesinden esinlenerek “Narspi”
olarak adlandırılan ikincisi de yaşlılardan teşekkül eden “Pileş” adı verilen gruptur. Çocuk
grubunun üyeleri ile görüşme imkânı bulamasak da Pileş grubunun üyelerinden önemli bir
bölümünü ile görüşme yapabildik. Repertuvarları Çuvaşça olmakla beraber Rusça eserler de
seslendiren grup içerisinde Çuvaşça eserler seslendirdiği halde Çuvaşçayı hiçbir seviyede
kullanamayanların varlığı da tespit edilmiştir. Çuvaşça repertuvarlarının bir bölümü
2 Bildirideki amacımız teknik açıklamalarla bir tespit yapmak değil sahadaki uygulama ve halihazırdaki durumu
ortaya koymak olduğu için ilgili kanunlar üzerinden bir açıklama ihtiyacı duyulmamıştır. Ancak Sovyet Rusya
ve sonrasında Rusya’da dil politikaları ile ilgili olarak V.M. Alpatov’un Sovyet ve Sovyet Sonrası Coğrafyada
Sosyo-Lengüistik Sorunlar: 150 Dil ve Politika 1917-2000; Sibirya özelinde Türklerin dil durumu konusunda
G. Killi Yılmaz’ın Kuzey ve Güneydoğu Sibirya Türklerinin Dil Durumu; Hakasya Cumhuriyetinde dillerin
statüsü konusunda T.G. Borgoyakova’nın Pravovoy i Funktsial’nıy Status Yazıkov Respubliki Hakasiya [Hakas
Cumhuriyetinin Dillerinin Hukuki ve İşlevsel Statüsü] başlıklı çalışmaları ayrıntılı bilgiler vermektedir.
X. Uluslararası Dünya Dili Türkçe Sempozyumu Bildiri Kitabı
267
Çuvaşistan’dan göç ederken sözlü gelenekle birlikte Sibirya coğrafyasına taşıdıkları halk
türküleridir. Bir diğer kısmını ise kendi ifadelerine göre plaklardan, kasetlerden ve bugün
itibariyle de CD vb. kayıtlardan elde etmişlerdir. Azalan nüfus, milli kültüre ilgisizlik müzik
ve dans alanında faaliyet gösteren bu ekipleri de zor durumda bırakmaktadır. Müzik
grubunun akordeon ve diğer Çuvaş enstrümanlarını çalacak kişiler bulma konusunda
yaşadıkları sıkıntılar yine sık sık dile getirilmektedir. Birçok etkinlik için akordeon çalmak
üzere Abakan’dan sanatçı getirilmektedir. Görsellerde de görüleceği üzere Çuvaş kültürünün
belki de en renkli ve etkileyici dışavurumlarından olan geleneksel Çuvaş kıyafetleri de bu
gruplar vasıtasıyla sergilenme imkânı bulmaktadır. Eksiklikleri olmakla beraber Çuvaşları
kendi köklerine ve göç ettikleri Çuvaş vatanına bağlayan en etkili unsur müzik ve dansları
olarak göze çarpmıştır. Bu folklor grupları vasıtasıyla Çuvaşistan’da, Hakas Cumhuriyetinde
ve Sibirya’nın başka bölgelerinde çeşitli festivallere katılmanın onlarda milli ruhu harekete
geçirdiği, özellikle Çuvaşistan’dan göç eden neslin Çuvaşlıklarıyla gurur duydukları sık sık
görüşmelerde dile getirilmiştir.
Fotoğraf 2: Domojakov Köyü Etkimlik Salonunda Pileş folklor grubu ile birlikte
Kaynak kişilerimiz dillerini ve kültürlerini sözlü olarak günümüze kadar
aktarmışlardır. Köye görevlendirilen iki öğretmen dışında Çuvaş yazılı edebiyatı, Çuvaş
modern sanatları, yazarları, şairleri konusunda yeterli bilgiye sahip olanlar yoktur. Özellikle
Hakasya’da doğan yeni nesil için Çuvaşlık sadece kökene dair bir bilginin ötesine
geçmemiştir. Özellikle seçmeli olarak okutulan Çuvaşçanın da artık seçilmemesi sebebiyle
öğretmenler Çuvaşça yerine Rusça derslerine girmeye başlamışlardır. Kendi ifadelerine göre
sınıfta karışık bir şekilde eğitim alan öğrenciler arasında Çuvaş öğrenciler varsa da Çuvaşça
konuşmak bu ortamda mümkün olmamaktadır. Çuvaş tarihi ve Çuvaş kültürü üzerine
derslerin bulunmayışı da yeni neslin Çuvaşlıkla olan bağlarının tamamen kopacağını
göstermektedir. Köyün kültür merkezinde yer alan kütüphanede Çuvaşça eserler yer almakla
birlikte Çuvaşça bilen nüfusun giderek azalması, bilenlerin de bunu sadece konuşma dili
olarak günlük yaşam içerisinde öğrenmiş olmaları sebebiyle çok bir anlam ifade
etmemektedir.
Gerek görüşmeler gerekse köydeki gözlemlerimizin ardından tek bir kültür çatısı
altında bütünleşmeye doğru hızla giden Çuvaşlara sizi diğerlerinden ayırt eden nedir? Diğer
X. Uluslararası Dünya Dili Türkçe Sempozyumu Bildiri Kitabı
268
etnik gruplarla ilişkileriniz nasıl? sorularına kaynak kişiler verdikleri cevaplarda iki hususun
üzerinde durdu: Özellikle bu coğrafyaya geldiklerinde burada yaşayanların kendilerini
çalışkanlıkları ve konukseverlikleri ile tanıdıklarını ve benimsediklerini belirttiler. Bir
anekdotla bu durumu özetlediler: Dünyada üç çalışkan canlı türü var: Birincisi bal arıları,
ikincisi karıncalar, üçüncüsü de Çuvaşlar.
Her ne kadar özellikle eski Çuvaş kültürüne dair bir şeyler bulmak adına çeşitli
sorular sordu isek de dil ve kültür konusunda yukarıda verdiğimiz bilgilerden daha fazlasını
elde etmek mümkün olmadı.
Günümüzde neredeyse nüfusun %70’ini oluşturdukları kendi cumhuriyetleri
Çuvaşistan’da da dil ve kültürlerini koruma konusunda ciddi sorunlar yaşayan Çuvaşların
yoğun olarak yaşadıkları bölgelerden uzak coğrafyalarda bu sorunları daha güçlü bir şekilde
hissetmeleri beklenen bir durumdur. İstatistiklerin, rakamların aslında gerçekliği tam
anlamıyla yansıtmadığını Domojakov köyünde geçirdiğimiz süre içerisinde gözlemleme
imkânı bulduk. Bu bakımdan bildiri içerisinde ortaya koymaya çalıştıklarımız neticesinde
şunları söylemek mümkündür:
SONUÇ
İstatistiklerde Çuvaşça bilenler kategorisinde yer alan kaynak kişilerin
konuşmalarının zaman zaman Rusça bilmeden anlamanın mümkün olmadığı görülmüştür.
Bu bakımdan istisna olarak Çuvaşça öğretmeni olarak köyde uzun süredir çalışan iki
öğretmen dışında edebî Çuvaşça konuşan kimse yoktur. Özellikle Hakasya’da doğan ve
büyüyen nesil arasında Çuvaşçanın kullanımın neredeyse tamamen ortadan kalktığı kaynak
kişilerin verdiği bilgilerden anlaşılmaktadır.
Seçmeli dersler statüsünde bulunan Çuvaşçanın ekonomik, kültürel sebepler başta
olmak üzere çeşitli nedenlerle prestijini kaybetmiş olması sebebiyle seçilmiyor olması dil
konusundaki olumsuz gidişatı geriye çevirebilecek bir güç ve çabanın kalmadığını
göstermektedir. Çuvaşçanın kullanımın yeni nesillerde tamamen ortadan kalkışı dili bilenler
nesiller tarafından da artık kabullenilmiştir. Geriye dönüş konusunda herhangi bir çaba ve
niyet tespit edilememiştir.
Dil ve kültürel anlamda Çuvaşça ve Çuvaş kültürü müzik ve dansı etkinliklerini
gerçekleştiren iki folklor grubunun çalışmalarında varlığını devam ettirmektedir. Ancak bu
gruplar içerisinde de Çuvaşçayı bilmeyenlerin varlığı kültürel anlamda Domojakov
Çuvaşlarının durumunu özetlemektedir. Süreç böyle ilerlediği taktirde geleneksel giyim
kuşamın sergilendiği, birkaç Çuvaşça eserin seslendirildiği bu grupların Çuvaşçayı ve Çuvaş
kültürünü tam anlamıyla yaşatma ve gelecek nesillere aktarma konusunda başarılı olması
beklenemez.
Çuvaşistan ekonomik olarak güçlü bir cumhuriyet değildir. Bu sebeple Orta İdil’in
güçlü cumhuriyeti Tataristan’ın Tataristan dışında yaşayan Tatarlara gösterdiği ilgi ve
desteği Çuvaşistan dışındaki Çuvaşlara gösterememektedir. Bu sebeple cumhuriyetten bir
zamanlar göç etmiş olan Çuvaşların doğdukları topraklarla bağları hızla zayıflamaktadır. Bu
durum çalışma yaptığımız alanda da görülmektedir.
Dil, nüfus, kültür alanlarında yukarıda değinmiş olduğumuz süreç böyle devam ettiği
durumda uzun vadede Hakasya’da etnik olarak Çuvaş kökenliler olmakla beraber Çuvaş dili
ve kültürü adına somut göstergelerle karşılaşmak mümkün olmayacaktır. Nüfus yoğunluğu
X. Uluslararası Dünya Dili Türkçe Sempozyumu Bildiri Kitabı
269
ve ekonomik, siyasi güçlerle de ilişkili olarak bu süreç bazı yerlerde daha kısa bazı yerlerde
daha uzun süre içerisinde tamamlanacaktır.
KAYNAKÇA
Alpatov, V.M. (2016), Sovyet ve Sovyet Sonrası Coğrafyada Sosyo-Lengüistik Sorunlar: 150
Dil ve Politika 1917-2000, (çev. İlyas Üstünyer), Gece Kitaplığı.
Borgoyakova, T.G. (2011), “Pravovoy i Funktsial’nıy Status Yazıkov Respubliki Hakasiya”,
Vestnik İGLU, s. 152-158.
Domojakov (2018): https://ru.wikipedia.org/wiki/ Доможаков_(aal) (Erişim Tarihi:
12.08.2018)
İvanov, V.P. (2005), Etniçeskaya Geografiya Çuvaşskogo Naroda: İstoriçeskaya Dinamika
Çislennosti i Regional’nıye Osobennosti Rasseleniya, Çeboksarı.
Kıran, Albina (2013), “Sibirya Çuvaşlarının Günümüzdeki Nüfusu, Dini, Dili, Kültürü”, 4.
Uluslararası Türkiyat Araştırmaları Sempozyumu Bildirileri, (Ed. Marcel Erdal, Yunus Koç,
Mikail Cengiz), Ankara: Hacettepe Üniversitesi Türkiyat Araştırmaları Enstitüsü Yayınları.
Korovuşkin, D.G. (2009), Çuvaşi Zapadnoy Sibiri: Rasseleniye i Çislennost’ v Kontse XIX
vv., Novosibirsk.
Matveyev, G.B. (2009), “Çuvaşi Sibirskiye , Dalnego Vostoka”, Çuvaşskaya Entsiklopediya
(http://enc.cap.ru/?t=publ&hry=137&lnk=4761: Erişim tarihi: 12.08.2018)
Yılmaz, Gülsüm Killi (2010), Kuzey ve Güneydoğu Sibirya Türklerinin Dil Durumu; Ankara:
KÖKSAV Yayınları.
Hakasya’da Çuvaşlar (2010), http://ru.wikipedia.nom.al/wiki/Население_Хакасии (Erişim
tarihi: 15.08.2018)
Rusya Federasyonu Çuvaş Nüfusu (2002-2010)
http://www.chuvash.gks.ru/wps/wcm/connect/rosstat_ts/chuvash/ru/census_and_researching/
census/national_census_2010/score_2010/ (Erişim tarihi 15.08.2018)
X. Uluslararası Dünya Dili Türkçe Sempozyumu Bildiri Kitabı
270
AVRUPALI TÜRKLER İKİ DİLLİ Mİ?
Dr. Öğr. Üyesi Beytullah BEKAR
Kırklareli Üniversitesi / Türkiye
beytullahbekar@gmail.com
0.Giriş
T.C. Dışişleri Bakanlığı verilerine göre yurtdışında 6 milyondan fazla Türk
yaşamaktadır ve bunların yaklaşık 5,5 milyonu Batı Avrupa ülkelerindedir. Batı Avrupa
ülkeleri İkinci Dünya Savaşının geride bırakmış olduğu yıkımın ardından 1950’li yıllardan
itibaren sanayi, madencilik, inşaat ve hizmet sektörü gibi çeşitli alanlarda çalışacak iş gücüne
ihtiyaç duymuşlar ve bu amaçla iş gücü ihtiyacını karşılamak için Türkiye, Yunanistan,
İtalya, Fas ve Tunus gibi daha çok Akdeniz ülkeleriyle anlaşmalar yapmışlardır. Bu
kapsamda Türkiye, Batı Avrupa Ülkelerinden Almanya ile 1961’de, Avusturya, Belçika ve
Hollanda ile 1964’te, Fransa ile 1965’te ve İsveç ile 1967’de iş gücü göçü anlaşmalarına
imza atmışlardır (Gülsün 7-10).
Avrupa Türk Nüfusu ve Türklerin Yaş Gruplarına Göre Dağılımları
Ülke Toplam Türk Sayısı Türk Vatandaşı Sayısı
Almanya1 2.851.000 1.500.000
Fransa2 650.000 220.000
Hollanda3 400.000 80.000
Avusturya4 280.000 115.000
Belçika5 250.000 39.000
Toplam 4.431.000 1.951.000
Avrupa ülkelerinden Almanya, Fransa, Hollanda, Avusturya ve Belçika’da yaşayan
Türkler, Avrupa genelinde yaşayan Türklerin % 81’ini oluşturmaktadır.
Türk Nüfusunun Yaş Gruplarına Göre Dağılımı (Tahmini)
Ülke I. Kuşak II. Kuşak III. Kuşak
Almanya6 217.000 (65 ve üstü) 728.000 (35-64) 610.000(0-34)
Fransa7 70.000 (60 ve üstü) 580.000 (0-59) (II + III)
Hollanda8 30.000 (60 ve üstü) 175.000 (30-59) 195.000 (0-29)
Avusturya9 7.000 (65 ve üstü) 71.000 (25-64) 37.000 (0-24)
Belçika10 4.000 (65 ve üstü) 24.000 (25-64) 11.000 (0-24)
Toplam (2.759.000) 328.000 2.431.000 (II + III)
1 Veriler 2015 yılına aittir1 (BAMF 2015: 162).
2 Veriler 2015 yılına aittir (INSEE)2.
3 Veriler 2014 yılına aittir (ÇSGB)
4 Veriler 2014 yılına aittir (ÇSGB)
5 Veriler 2017 yılına aittir (Bekar 2018b: 16)
6 Veriler Türk vatandaşlarına aittir.
7 Veriler Türklerin tamamına aittir.
8 Veriler Türklerin tamamına aittir.
9 Veriler Türk vatandaşlarına aittir.
10 Veriler Türk vatandaşlarına aittir..
X. Uluslararası Dünya Dili Türkçe Sempozyumu Bildiri Kitabı
271
Avrupa’daki Türklerin kuşaklara göre dağılımında ulaşabildiğimiz veriler -Fransa ve
Hollanda’da yaşayan Türkler hariç- Türk vatandaşlarına aittir. Almanya, Avusturya ve
Belçika’da yaşayan Türklerden, bulundukları ülkenin vatandaşlığını almış olanlarla ilgili
veriler, o ülke tarafından kendi ülke vatandaşları arasında değerlendirildiği için Türkiye ile
paylaşılmamaktadır.
1.Avrupalı Türklerde Görülen Dil Durumları ve Bunların Adlandırılması
Batı Avrupa ülkeleri daha çok iş gücü statüsünde gelen Türkleri belli süre çalışıp
kendi ülkelerine geri dönecekler düşüncesiyle misafir olarak değerlendirmişlerdir. Fakat aile
birleşimleri ve yeni kuşakların Avrupa’da dünyaya gelmeye başlamasıyla Avrupalılar için
Türkler misafir olmaktan çıkmıştır. Türklerin misafirlikten çıkması ve kalıcı olduklarının
kabulü ile Avrupa ülkelerinde entegrasyon/asimilasyon çalışmaları hızlanmıştır. Bu
çalışmalardan biri de Türkçeye yönelik olmuştur. Almanya’da ilkokula öncesi göçmen aile
çocuklarına Almanca seviye sınavının yapılması ve başarılı olamayanların dil hazırlık
kursuna gönderilmesi; Türkçe derslerinin seçmeli ders olarak okutulması ve genellikle
derslerin bitiminde birleştirilmiş sınıflarda yapılması; Hollanda’da Türkçe derslerinin
tamamen kaldırılması gibi etkenler yeni kuşaklarda dil kullanımlarının farklılaşmasına neden
olmuştur.
Özellikle III. kuşakta bu etkenlere bağlı olarak ev içinde ana dili yerine bulunduğu
ülkenin dilinin konuşulmaya başlanması, yeni kuşakların ufak yaştan itibaren kreşlerde ikinci
dile maruz kalmalarıyla Türkçe edinimi sekteye uğramıştır. Bu durum hem ikinci dilin
öğrenimini olumsuz yönde etkilemiş hem de Türkçeye, edinim seviyesinin sekteye
uğramasıyle doğru orantılı olarak, değişik seviyelerde ikinci dilden kod kopyalamalar11
yapılmasına neden olmuştur. Bu kod kopyalamalar neticesinde Avrupalı Türklerin ana dilleri
ikinci dil ile karışıp farklı bir dilin ortaya çıkması şeklinde kendini göstermeye başlamıştır.
1.1.Günümüzde Avrupalı Türklerde görülen dil kullanımları
1. Yalnızca Türkçe bilenler: Bu durum daha çok I. kuşak ev hanımlarında görülmektedir.
2. Türkçenin yanında ikinci dili kelime veya basit cümle düzeyinde bilenler: Bu durum daha
çok I. kuşakla birlikte geç yaşta evlilik yoluyla Türkiye’den gelmiş kişilerde görülmektedir.
3. Türkçe ve ikinci dili iyi derecede bilip bu iki dili alternatif şekilde kullanabilenler: Bu
durum daha çok ikinci kuşakta görülmektedir. I. ve III. kuşakta bu özelliğe sahip bireyler
bulunsa da azınlıktadırlar.
4. Türkçe ve ikinci dili karıştırarak kullananlar: Bu bireylerin bu şekilde dil kullanımına
sebep şöyle açıklanabilir: Aile içinde Türkçe öğrenimi başlamış fakat ikinci dilin edinim
sürecinin başlamasıyla Türkçe yeteri kadar gelişme ve kullanım ortamı bulamamıştır. Bu
bireyle ikinci dili iletişim dili olarak kullanabilir fakat Türkçe, iki dilin de karıştırılmasından
oluşmuş ayrı bir dil halini almaya başlamıştır. Daha çok II. ve III. kuşakta görülmektedir.
11 Herhangi bir dile ait birim veya yapının bir başka dile aktarılması eylemidir. Dillerin birbirlerini etkilemeleri,
hem ses, hem söz hem de söz dizimi düzlemlerinde gerçekleşebilmektedir.” bkz.: Günay Karaağaç, Dil Bilimi
Terimleri Sözlüğü, TDK Yayınları, s. 349, Ankara 2013.
X. Uluslararası Dünya Dili Türkçe Sempozyumu Bildiri Kitabı
272
5. İkinci dili iletişim dili olarak kullananlar: Küçük yaştan itibaren okulda ve aile içinde
ikinci dili öğrenip Türkçe edinimi kesintiye uğranalar veya eşik düzeyin altında kalan
bireylerdir. Bu kişiler Türkçeyi anlarlar, kısa ve basit cümleler kurabilirler. Basit düzeydeki
Türkçe kelime veya kısa cümleleri ikinci dil aksanıyla konuşurlar. Daha çok III. kuşakta
görülmektedir.
6. Yalnız bulunduğu ülkenin dilini kullananlar: Bu kişiler ailenin tercihi ile çocukluktan
itibaren ikinci dil ile yetiştirilirler. Türkçeyi ya hiç konuşamazlar ya da birkaç kelime
düzeyinde bilirler. Daha çok III. kuşakta görülmektedir.
Yapılan anket çalışmaları Avrupalı Türklerde en yaygın dil kullanımının 4. özellik
olduğunu göstermektedir:
İnce (2011) tarafından yapılan çalışmada12 Fransa’da yaşayan III. kuşağın dil
kullanımı şu şekildedir:
Ortam Türkçe+Fransızca Fransızca Türkçe
Kardeş % 62 % 36 % 2
Arkadaş % 69.5 % 25.5 % 5
Bekar (35-39) tarafından yapılan çalışmada13 Almanya’da III. kuşağın dil kullanımı
ise şu şekildedir:
Ortam Türkçe+Almanca Almanca Türkçe
Anne ve Baba % 42.4 % 3.7 % 33.6
Arkadaş % 54.1 % 18.1 % 16.8
İnce ve Bekar tarafından yapılan çalışmalarda Türkçe ve Fransızca / Almancanın
birlikte kullanıldığı iletişim dili diğer iletişim dillerine oranla daha yüksektir. Burada Türkçe
ve Fransızca / Almanca ile ifade edilen iletişim dilini iki şekilde anlamak mümkündür:
1. İstediğim zaman Türkçe istediğim zaman ikinci dili konuşuyorum.
2. Türkçe ve ikinci dilin karıştırılması sonucu ortaya çıkmış karma dil kullanıyorum.
Denek grupları anketlerde diğer dil kullanımlarına oranla daha yüksek çıkan Türkçe
+ ikinci dil kullanımı şeklindeki cevapla acaba birinci özelliği mi, ikinci özelliği mi
kastetmiş olabilirler? Bunun cevabını da bu konuda yapılmış derleme çalışmalarında bulmak
mümkündür. Almanya’da saha araştırmasında derlemiş olduğumuz metinler bu açıklamak
için yeterlidir.
1.Örnek: (Bekar 350)
Adı Soyadı: Esma V. (Ankara)
12 Anket çalışması yaş aralığı belirtilmemiştir. Örneklem grubu 4., 5. ve 6 sınıfta giden 59 öğrenciden
oluşmaktadır.
13 Anket çalışması 11-19 yaş aralığındaki 294 kişiyi kapsamaktadır.
X. Uluslararası Dünya Dili Türkçe Sempozyumu Bildiri Kitabı
273
Doğum Yeri: Almanya
Yaş: 9
Derlemenin Yapıldığı Yer: Düsseldorf
Konu: Yaz Tatili
bän annaTmaḳ isdemiyom, bän tüR̥ Kc̿
äḥ bilmiyom, ich kann nicht türkisch.
Anlatabildiğin kadar oldu mu?
soll ich türkisch sagen?
Evet.
aber ich kann nicht tüR̥ Kc̿
äḥ .
Tamam anlatabildiğin kadar anlat.
schloβbeRga gehen yaPdıḫ. bi de wasserRutsche vardı. Rutschen yaPdı bän. orda ƈoḳ
yüsdúk ̇̂
. wasserwunderlanda giTdi bän. achterbahn var ama bän ona binmäk ̇̂
isdemiyodu. ich
darf nicht daRauf. ich bin zu klein. nur wasserRutscheye bineḥbilirdim. ƈoḳ nass oĺdu bän. bi
de eis gab es. bi de viel pommes ama paraĺa dìl, kostenlosdu. alles kostenlos. bi de
autoskooter gab es. ƈarpişiyoĺadı. bän binmedi. bi de kaRussel gab es, anne bindi. bän
binemiyodu, bän küşüKdü. das ist so hoch ich habe hoch angst. bi de küşük kaRussel gab es,
bän ona bindi.
2. Örnek: (Bekar 346)
Adı Soyadı: Sebahattin A. (Samsun)
Doğum Yeri: Almanya
Yaş: 13
Derlemenin Yapıldığı Yer: Düsseldorf
Konu: Hansel ve Gretel Hikayesi
şimdì geschwister vardı. onĺa aRmdı anne babası. annesi ölmüşdǖ. stiefmuttersı var. şimdi̯ o
stiefmutter o çoşuḲĺari sevmiyodu. ḥäb isdiyodū adamı aTsın evden böle. o zaman waldda
bıraḲdiĺar ama onnar häb gelebilyodū. o zaman bi kere yapamadíĺar weil ḳuşĺar yemek
yedì.onnar eKmek verstReuen yaPdıĺar, damit sie zu hause zuRück kommen können. ama
ḳuşĺar yedì. ondan sonna ġayboĺdúĺar. ḥäb yürüyoĺardi. bi ev ĝórdúler. o zaman orda bi yaşĺí
ġadın vardı. das haus war von essen, süβigkeitendandı.o zaman onnar gírdì. onnar
bilmiyodu o ġadın hexe ve ḳadın ilik ̇̂
yabyodū dick oĺsunna diye. yemek ̇̂
isdiyodu onnarı. o
zaman hänseli ĝa̯ liba bi käfige ġoydu ve häb yemek ̇̂
verdi. o zaman bi zaman hänsel bi
knochen alyodu. hexe häb elisini ĝórmek isdiyodu baḲmaḳ isdiyodu näḥ ġadar dick. o da häb
bi knochen aĺdi. hexe de zaneTdi hiş dick oĺmuyo. ardıḳ dick oĺmasa da essen yaPc̿
aḳ weil
sehr hungRigdi. hänseli topfa ġoycaḲdı. gRetela dedì, ofenı şışaḳ yap yani yaḳ. o da dedi
bilmiyom nasíĺ. o zaman o hexe baḲdı nasíĺ, oĺyo mu? o zaman o da ic̿
ine girdi. hämen
gRetel hat das tür zu gemacht und geschlossen. o zaman hexe yandı. bi gans vardı onu eve
götürdü ve Reich oĺduĺa ve stiefmuttersı da ölmüşdü.
X. Uluslararası Dünya Dili Türkçe Sempozyumu Bildiri Kitabı
274
1.2.Dil Kullanımlarının Adlandırılması
1.2.1.Tek dillilik (monolingualism)
Tek dil bilen ve başka bir dille teması olmayan kişi (Karaağaç 796), yalnız kendi ana
dilini konuşan ya da bir tek dil kullanan kişi veya toplumun durumuna (Vardar 191) tek
dillilik denmektedir.
Avrupalı Türkler içinde tek dilli olanların sayısı çok olmasa da özellikle I. kuşakta
tek dilli bireyler bulunmaktadır. I. kuşak ev hanımlarında geçen 50 yıla rağmen tek dillilik
özelliği gösterenler bulunmaktadır.
1.2.2.İki dillilik (bilingualism)
Çalışmalarda iki dillilik ile ilgili çok fazla tanım bulunmaktadır. Bunun nedeni iki
dilliliğin psikoloji, sosyoloji, pedagoji ve dil bilimi gibi çok farklı bilim dallarının inceleme
alanına girmesi (Yazıcı) ve iki dillilik türlerinin (toplumsal iki dillilik ve bireysel iki dillilik)
ve tipolojisinin (dengeli iki dillilik ve baskın iki dillilik, erken iki dillilik ve geç iki dillilik,
eklemeli iki dillilik ve eksiltici iki dillilik…) farklılıklar göstermesidir. Bununla birlikte
dünya nüfusunun üçte ikisinin iki dilli olması, bu nüfusun ne tür bir iki dilliliğe sahip
olduğunun tam olarak bilinmemesi (Çelik 435) yine iki dillilikle ilgili çok farklı tanımların
yapılmasına neden olmuştur.
1.2.2.1.Yabancı araştırmacılar
Bloomfield (55-56) bir kişi sonradan öğrendiği dili, o dili ana dili olarak kullanan
bireylerden ayırt edilemeyecek yeterlilikte kullanabiliyorsa ve bu ikinci dil kendi ana dili
üzerindeki yeterliliğini olumsuz etkilemiyorsa bu iki dillilikltir; Weinreich (1) ise iki dillilik
iki dilin alternatif şekilde kullanım pratikliğine sahip olunmasıdır, bunu uygulayan kişiye iki
dilli denilebilir; Mackey (554) aynı birey tarafından iki veya daha çok dilin alternatif şekilde
kullanımına iki dillilik denir; Blocher (1909) bireyin iki dilli olarak tanımlanabilmesi iki
farklı dilde tam anlamıyla ve her alanda hâkim olmasıdır; Braun (115) iki dillilik bireyin iki
dili eşit seviyede ve iyi derecede bilmesidir; Haugen (7) ikinci dilde anlamlı ve eksiksiz
ifadeler kurabilen kişi iki dillidir; Kielhöfer-Jonekeit (91) her iki dilin iyi derecede bilinmesi
iki dilliliktir. Bunun dışındaki durumların semi-lingualism (yarı-dillilik) olarak
adlandırılması doğru olacaktır, der.
İki dilliliğe yukarıdaki tanımlardan farklı bir tanım getiren Diebold olmuştur.
Diebold (469) bir bireyin iki dilli kabul edilebilmesi için bireyin ikinci dildeki bir cümleyi
anlaması yeterlidir, ikinci dili kullanım yeterliliğine sahip olması gerekmez, der. Hatta ikinci
dile ait bazı kelimeleri kullanabilmesi veya anlayabilmesini de iki dillilik olarak kabul eder.
1.2.2.2.Türk araştırmacılar
Vardar iki dillilik için (118) bir bireyin iki dil bilmesi ya da bir toplumda iki dil
kullanılmasıdır; Karaağaç (482) bir kişi, bir meslek, bir topluluk veya bütün bir dil
toplumunda görülen iki dil kullanma durumudur; Aksan (26) bireyin çeşitli nedenlerle ve
değişik koşullar altında birden fazla dili edinmesi, kullanması ya da ikinci bir dili anadiline
X. Uluslararası Dünya Dili Türkçe Sempozyumu Bildiri Kitabı
275
yakın düzeyde öğrenmesi durumudur; İmer, Kocaman ve Sumru Özsoy bireyin iki dil
bilmesi ve kullanması durumudur der. Türkçe Sözlük’te (947) iki dillilik için iki ayrı dile
sahip olma veya iki ayrı dili okuyup yazma gücünde ve becerisinde olma ve iki dilin bir
arada konuşulduğu bölge veya ülke, tanımı yapılmıştır.
İki dillilikle ilgili tanımlarda bazı farklılıklar görülse de genel olarak dilbilimcilerin
çoğu iki dillilik için iki dilin de iyi bir şekilde kullanılabilmesi gerektiğini vurgulamışlardır.
Bununla birlikte bazı dilbilimciler ise ikinci dilde anlamlı ifadeler ortaya koyabilmeyle iki
dilliliğin başladığını belirtmişlerdir (Cengiz 29).
Avrupalı Türkler içinde iki dilli olanlar bulunmakla birlikte tüm Avrupalı Türklerin
iki dilli olarak adlandırmak yanlış olacaktır. Avrupalı Türklerde, iki dillilik azınlıkta
kalmaktadır. I. kuşaktan gidenlerin çoğunun gittikleri ülkelerin dillerini bilmemeleri,
oralarda Türklerle birlikte yaşamaları nedeniyle iki dillilik seviyesinde ikinci dili
öğrenmelerini engellemiştir. III. kuşakta ise iki dillilik görülse de azınlıkta kalmaktadır.
Almanya’da ilkokula öncesi göçmen aile çocuklarına Almanca seviye sınavının yapılması ve
başarılı olamayanların dil hazırlık kursuna gönderilmesi; Türkçe derslerinin seçmeli ders
olarak okutulması, genellikle derslerin bitiminde birleştirilmiş sınıflarda yapılması;
Hollanda’da Türkçe derslerinin tamamen kaldırılması gibi etkenler III. kuşakta Türkçe
ediniminin eşik seviyenin altında kalmasına neden olmuştur. İki dilliliğin en çok görüldüğü
kesim II. kuşaktır. II. kuşakta Türkçe edinimi sekteye uğramamış ve bireyler Türkçelerini
aile içinde ve okulda geliştirme ortamı bulabilmişlerdir. Bununla birlikte okulda ve sosyal
çevrede ikinci dil öğrenimi devam etmiştir. Böylelikle bu bireyler her iki dili iki dillilik
seviyesinde konuşabilir duruma gelmişlerdir.
1.2.3.Yarı(m) dillilik (semilingualism)
Skutnabb-Kanges ve Taukoma (Aktr. Molali 72) yarım dilliliği, ev dilini geliştirme
ortamı bulunamaması ve ikinci dilin de zorla öğretilmesi sebebiyle her iki dilde gerekli
yeterlilik seviyesinin kazanılamaması durumudur; İmer, Kocaman ve Sumru Özsoy ise
bireyin dillerden hiçbirini etkin olarak kullanamadığı ikidillilik durumudur, der.
Hockett (Aktr. Cengiz ve Türk 193), Diebold’un iki dillilik en basit anlamıyla, her
iki dilin birbiri ile temas etmeye başlamasıdır, şeklindeki tanımını eğer insan karşı dilde
üretici bir yeterliliğe sahip olmadan bazı yapıları anlayabiliyorsa bunun iki dillilik
olmadığını yarı-iki dillilik (semibilingualism) olduğunu belirtir.
Yarım dillilik; her iki dilde de yeterlilik seviyesinin altında kalınması veya iki dilden
hiçbirini etkin olarak kullanılamaması durumudur. Daha önceki çalışmalarımda Türkçe ve
ikinci dili karıştırarak kullananlar için kullanmış olduğum bu kavram aslında Avrupalı
Türklerin dil kullanımını tam karşılamamaktadır. Bu bireyler ana dilleri, edinim sürecinde
sekteye uğradığı ve daha sonraki yıllarda gelişme ortamı bulamadığı için konuşma esnasında
ikinci dilden kod kopyalamalar yaparak kullanmaktadırlar. Ana dili ediniminin sekteye
uğramış olması her ne kadar ikinci dilin öğrenilmesini olumsuz yönde etkilemiş olsa da bu
bireylerde ikinci dil edinimi eşik seviyenin14 üstündedir. Bu bireyler Türkçe ve ikinci dili
karıştırararak konuşurlar fakat ikinci dille gerek Türklerle gerek bulundukları ülkede yaşayan
diğer milletlerden insanlarla iletişim kurabilirler. Bu bireylerde görülen problem Türkçenin
edinim ve gelişim sürecinde ortaya çıkan kesinti ve bunun neticesinde Türkçenin kaybıdır.
14 Cummins tarafından ortaya konan bir kuramdır. Bir bireyin iki dilli olarak kabul edilebilmesi için her iki dilde
de belli bir seviyenin üstünde dil ediniminin gerçekleşmiş olması gerekmektedir. Ayrıntılı bilgi için bakınız:
Kutlay Yağmur (2007). “İkidilli Çocukların Dil Becerilerinin Ölçümü ve Eşik Kuramı” Dil Dergisi. S. 135: 60-
76.
X. Uluslararası Dünya Dili Türkçe Sempozyumu Bildiri Kitabı
276
Avrupalı Türklerde en çok görülen Türkçenin ikinci dil ile karıştırılarak konuşulması yarım
dillilik olarak adlandırılmamalıdır. Çünkü bu bireyler ikinci dille iletişim kurabilmektedirler.
1.2.4.Pidgin
Avrupalı Türklerde en yaygın görülen Türkçe ve ikinci dilin karıştırılarak
konuşulmasına bazı araştırmacılar bunun pidgin olabileceğini belirtmektedirler. Pidgin
nedir? Pidgin: “İki dilin karışımından türemiş dil. Birbirlerinin dilini konuşmayan kişilerin
iletişim kurması için kullanılan bir yöntemdir.” (Cambridge Dictionary); “Bir dilin gramatik
olarak yalınlaştırılmış / basitleştirilmiş / sadeleştirilmiş hali olup ortak bir dili paylaşmayan
kişilerin iletişiminde kullanılmaktadır. İngilizce, Felemenkçe ve Portekizce dillerinde yerel
dillerden alınan unsurlar kullanılarak iletişim kurulması gibi.” (Oxford Living Dictionaries);
“Farklı dillere sahip kişilerin iletişiminde kullanılan yalınlaştırılmış / basitleştirilmiş /
sadeleştirilmiş konuşma türüdür.” (Merriam-Webster); “İki dilin karışımı olan bir dil olup
birbirlerinin dilini konuşamayan kişilerin iletişim kurmasında kullanılmaktadır.” (Longman
Dictionary).
Byron (256), birbirlerinden farklı diller konuşan, kendi ana diller ile anlaşmayı
sağlayamayan birden fazla grubun kendi aralarında iletişim kurmak için kullandıkları dilleri
ifade etmek için dilbilimciler tarafından kullanılan bir terimdir. Bu bakımdan doğal olarak
pidgin dilleri ilişki/temas dilleridir, der (Aktr. Demirci 42). Pidgin dilleri herhangi bir grubun
ana dilleri değildir. Bu diller sadece farklı grupların bir arada yaşamak veya çalışmak
zorunda oldukları iş yerlerinde kullanılır. Kendi ana dilini anlamayan kişilerle kontakt kuran
bir kişi pidgin dilini devreye sokmak zorundadır. Aksi takdirde bu kişi kendi grubunun
üyeleriyle kendi ana dili vasıtasıyla anlaşmaktadır. Pidginler semantik, fonolojik, sentatik,
morfolojik ve leksikal açılardan basitleştirilmiş/indirgenmiş dillerdir (Demirci 42).
Demirci (46) çalışmasında pidgin dillerinde görülen ortak özellikleri dört maddede
vermiştir. 1.Ünsüz çiftleri genellikle azaltılır ve tek sese indirgenir. 2. Pidginlerde
çoğunlukla son ekler kullanılmaz. 3. Genellikle pidginler oldukça sınırlı bir kelime
hazinesine sahiptir. 4. Pidgin dillerinde cümlenin öğelerinin dizimi Özne-Yüklem-Nesne
eğilimindedir.
Yukarıdaki pidginle ilgili bilgiler neticesinde Avrupalı Türklerde en yaygın görülen
dil kullanımı pidgin olarak adlandırılmamalıdır. Çünkü iki dilin karıştırılarak kullanılması
sonucunda ortaya çıkan kullanım yabancılarla bir anlaşma aracı değildir. Hatta bu tür
kullanımla sadece Türkçe bilenlerle ve de sadece ikinci dili bilenlerle iletişim
sağlanabilmemektedir. Bu karışık kullanımı yalnızca iki dili bilen kişiler anlayabilmektedir.
4.Sonuç
Avrupalı Türklerde en yaygın görülen Türkçe + ikinci dil kullanımı şeklindeki karma
dil kullanımı yukarıda örneklerini verdiğimiz metinlerdeki gibidir. Bireylerin bu tür dil
kullanımları, iki dillilikle ilgili tanımlardaki gibi her iki dilin iyi bir şekilde kullanılabilmesi
olarak değerlendirilmemelidir. Bu sebeple bu bireylere iki dilli demek doğru değildir.
Yarım dillilik ise iki dilde de eşik düzeyinin altında kalınması veya iki dilden
hiçbirini etkin olarak kullanılamaması durumudur. Avrupalı Türkler Türkçeyi ikinci dil ile
X. Uluslararası Dünya Dili Türkçe Sempozyumu Bildiri Kitabı
277
karıştırarak kullanmakla birlikte ikinci dili gerek Türklerle gerekse diğer milletlerden
insanlarla iletişim dili olarak kullanabilmektedirler. Bu sebeple bu bireylere yarım dilli
demek doğru değildir.
Pidgin, birbirlerinden farklı diller konuşan, kendi ana diller ile anlaşmayı
sağlayamayan birden fazla grubun kendi aralarında iletişim kurmak için kullandıkları dilleri
ifade eder. Avrupalı Türklerde ortaya çıkan karma dil kullanımı bu durumdan çok farklıdır.
Bu dili sadece Türkçe bilenler ve sadece ikinci dili bilenlerle anlamamaktadırlar. Bu karma
kullanımın anlaşılabilmesi için her iki dili de belli seviyede bilmek gerekir. Bu sebeple bu
bireylerin dillerine pidgin dili denilmemelidir.
Avrupalı Türklerde en yaygın görülen Türkçe + ikinci dilin karıştırılması durumuna
bizim önerimiz karma-iki dillilik (mix-bilingualism) denilmesidir. Bu bireylerde iletişim dili
olarak karma dil (Türkçe + ikinci dil) ve ikinci dil bulunmaktadır. Karma dil, Türkçe + ikinci
dille ilgilidir; ikinci dil ise bulundukları ülkenin dilidir.
Kaynakça
Aksan, D. Her Yönüyle Dil Ana Çizgileriyle Dilbilim III. Ankara: TDK Yayınları, 2007.
BAMF. Migrationsbericht des Bundesamtes für Migration und Flüchtlinge im Auftrag der
Bundesregierung Migrationsbericht 2015. (https://www.bamf.de /SharedDocs/ Anlagen / DE
/ Publikationen / Migrationsberichte /migrationsbericht-2015. pdf?__blob = publication File
erişim tarihi: 04.09.2018)
Bekar, B. Almanya Türkçesi. Konya: Kömen Yayınları, 2018.
Blocher, E. Zweisprachigkeit: Vorteile und Nachteile. Lagensalza: Beyer Publisher, 1909.
Bloomfield, L. Language. Holt Rinehard and Winston (Edt.). New York: Holt, Rinehart &
Winston, 1933.
Braun M. “Beobachtungen zur Frage der Mehrsprachigkeit”. Göttingische Gelehrte
Anzeigen IV. 1937: 115-130.
Cengiz A.K. Dil Kültür İlişkisi Açısından Hatay’da İki Dillilik. Hatay: Mustafa Kemal
Üniversitesi Sosyal Bilimler Enstitüsü, 2006. (Yayımlanmamış Yüksek Lisans Tezi)
Cengiz K, ve Türk H. Hatay’da İki Dillilik Ve İki Dillilikten Kaynaklanan Dil Karışması.
Mustafa Kemal Üniversitesi Sosyal Bilimler Enstitüsü Dergisi 6/12 (2009): 190-208.
Çelik M. Linguistics for Studenst of English Book II. Ankara: EDM Özel Eğitim Hizmetleri
Yayıncılık, 2007.
Demirci K. “Toplama Diller: Pidginler ve Creoller”. Folklor/Edebiyat. S. 40 (2004): 41-49.
Diebold, A.R. “Incipient Bilingualism”. Language. Vol. 37, No. 1 (1964): 97-112.
ÇSGB. ÇSGB Dış İlişkiler ve Yurt Dışı İşçi Hizmetleri Genel Müdürlüğü 2014 Yılı Faaliyet
Raporu. Ankara, 2014.
Eren Y. “Ana Dili ve Göç”. ASOS Journal. Yıl 5 S. 61 (2017): 478-492.
Gülsün, İ. Sayılarla Yurtdışındaki İşçilerimiz ve Sorunlarına Ait İstatistikler. Ankara: İİBK
yay. No. 111, 1974.
X. Uluslararası Dünya Dili Türkçe Sempozyumu Bildiri Kitabı
278
Haugen, E. “The Norwegain Language in America”. A Study in Bilingual Behavior.
Philadelphia: University of Pennsylvania Press, 1953.
İnce B. Yurt Dışındaki Türk Çocuklarının Anadilleri Türkçede Yaşadıkları Anlatım
Sorunları: Fransa Örneği. İstanbul: İstanbul Üniversitesi Sosyal Bilimler Enstitüsü Türkçe
Eğitimi Anabilim Dalı, 2011. (Yayımlanmamış Doktora Tezi)
Karaağaç, G. Dil Bilimi Terimleri Sözlüğü. Ankara: TDK Yayınları, 2013.
Kielhöfer, B. ve Lonekeit, S. Zweisprachige Kindererziehung (10. Auflage). Tübingen:
Stauffenburg Verlag, 1998.
Mackey W. Bilingualism as a World Problem. Montreal: Harvest Hause, 1970.
Molali N. Romanya Türk Toplulukları Örneğinde İki Dillilik. Ankara: Gazi Üniversitesi
Sosyal Bilimler Enstitüsü, 2011. (Yayımlanmamış Doktora Tezi)
Şen, Ü. Belçika’da Yaşayan Türk Çocuklarının Türkçeye Yönelik Tutumları ve Yazma
Becerileri. Ankara: Gazi Üniversitesi Eğitim Bilimleri Enstitüsü Türkçe Eğitimi Ana Bilim
Dalı, 2011. (Yayımlanmamış Doktora Tezi)
Türkçe Sözlük (10. Baskı). Ankara: TDK Yayınları, 2005.
Vardar, B. Açıklamalı Dilbilim Terimleri Sözlüğü. İstanbul: Multilingual, 2002.
Weinreich, U. Languages in Contact. Mouton Publishers, The Hague: Mouton, 1968.
Yağmur K. “İkidilli Çocukların Dil Becerilerinin Ölçümü ve Eşik Kuramı” Dil Dergisi. S.
135 (2007): 60-76.
Yazıcı Z. Birinci ve İkinci Dili Türkçe Olan İki Dilli Çocukların Türkçeyi Kazanımlarına Dil
Merkezli Okul Öncesi Eğitim Programının Etkisi. Ankara: Gazi Üniversitesi Eğitim
Bilimleri Enstitüsü, 2007. (Yayımlanmamış Doktora Tezi)
https://www.dictionary.cambridge.org/tr/sözlük/ingilizce/pidgin
https://www.en.oxforddictionaries.com/definition/pidgin
https://www.insee.fr/fr/statistiques/2381750
https://www.ldoceonline.com/dictionary/pidgin
https://www.merriam-webster.com/dictionary/pidgin
Kısaltmalar
BAMF: Bundesamt für Migration und Flüchtlinge (Almanya Federal Göçmen ve Mülteci
Dairesi)
INSEE: Institut national de la statistique et des études économiques (Ulusal İstatistik ve
Ekonomik Araştırmalar Enstitüsünün)
CBS: Statistics Netherlands (Hollanda Merkezi İstatistik Bürosu)
ÇSGB: T.C. Çalışma ve Sosyal Güvenlik Bakanlığı
DİYİH: Dış İlişkiler ve Yurt Dışı İşçi Hizmetleri Genel Müdürlüğü
X. Uluslararası Dünya Dili Türkçe Sempozyumu Bildiri Kitabı
279
LÂMİÎ ÇELEBİ'NİN MESNEVİLERİNDE MÜNAZARA ÜSLÛBU
Arş. Gör. Dr. Bekir BELENKUYU
Anadolu Üniversitesi / Türkiye
bekirbelenkuyu@gmail.com
Giriş
Lâmiî Çelebi 15. yüzyılın son çeyreğiyle 16. yüzyılın ilk yarısında yaşamış bir
Osmanlı müellifidir. Çeşitli türlerde kaleme aldığı telif ve tercüme eserleriyle tanınan Lâmiî
11 tane mesnevi kaleme almıştır. Kaynaklar, yazdığı mensur eserleri daha başarılı olarak
tavsif etse de Lâmiî yazdığı mesnevileriyle de önemli bir yere sahiptir. Şimdiki bilgilerimize
göre Türk edebiyatının en çok mesnevi yazan ismi olan Lâmiî mesnevi yazarlığı bakımından
ayrıca üzerinde durulması gereken bir isimdir.
Yazdığı mesnevilerin çeşitli şekil, tür ve kurgu özelliklerine sahip olduğu görülür.
Gûy u Çevgân, Salâmân u Absâl, Şem‛ ü Pervâne, Mevlidü’r-Resûl, Maktel-i Âl-i Resûl,
Şehrengiz-i Mevâzı‛-ı Şerîfe-i Bursa, Mehâbîb-i Dil-firîb-i Bursa ve Hayretnâme mesnevileri
iki bin beyitten az hacme sahiptir. Bunların dışında kalan Ferhâd u Şîrîn, Vâmık u Azrâ ve
Veyse vü Râmîn mesnevileri ise altı bin beyit ve üzerinde hacme sahip eserlerdir. Tür olarak
da Lâmiî’nin mesnevileri çeşitlilik arz eder. Gûy u Çevgân ve Şem‛ ü Pervâne benzer
kurguya sahip, teması ilahî aşk olan mesnevilerdir. Salâmân u Absâl, Ferhâd u Şîrîn, Vâmık
u Azrâ ve Veyse vü Râmîn, çift kahramanlı aşk mesnevileri olarak değerlendirilebilir.
Bununla birlikte Salâmân ve Absâl mesnevisi daha kısadır. Ayrıca Lâmiî tercüme ettiği
Molla Câmî’nin kurgusuna bağlı kalmış, mesnevi içine asıl konudan bağımsız olmakla
birlikte hikâyenin ilgili bölümleriyle ilgili küçük hikâyecikler dâhil etmiştir. Mevlidü’r-Resûl
ve Maktel-i Âl-i Resûl mesnevileri konusunu İslâm tarihinden almış iki eserdir. Bu eserlerde
dikkati çeken husus kaynaklara bağlı tarihî gerçeklerin ele alınmış olmasıdır. Şehrengiz-i
Mevâzı‛-ı Şerîfe-i Bursa ve Mehâbîb-i Dil-firîb-i Bursa kabaca tasnifle birer şehrengizdir.
İlkinde Lâmiî Bursa’nın güzelliklerini, ikincisinde şehrin güzellerini eserlerine konu
edinmiştir. Son olarak Hayretnâme, geleneksel doğu edebiyatlarında karşımıza çıkan
“sevgili”ye ait güzellik unsurlarından 43 tanesini baştan ayağa sıralayan bir mesnevidir.
Lâmiî’nin şehrengizleri ve Hayretnâme’si tanımlamaya ve tasvire dayalı mesnevilerdir.
Bunların dışındaki mesnevilerinse hadiselere dayanan olay örgüleri vardır.
Bu kadar çeşitli şekil, tür ve kurgu özelliklerine sahip mesnevilerinde Lâmiî’nin pek
çok anlatım yöntemi takip ettiği görülür. Mesnevinin konusuna ve konunun işlendiği
bölümlerin mahiyetine göre şair en uygun üslûbu tercih etmiştir.
Lâmiî’nin bütün mesnevilerinde baştan sona dikkati çeken en önemli husus
tasvirlerdir. İstisnasız her bir mesnevide baskın olan tasvirler olayları, nesneleri, kavramları,
ruh hallerini ortaya koymak için başarılı birer araç olmuştur. Ancak tasvir kavramını sadece
bir şeyin niteliklerini ortaya koyarak anlatmak şeklinde düşünmemek gerekir. Kelimelerle
baştan sona bir hikâyeyi, bir manzarayı, bir sahneyi zihinde canlandıran her bir anlatım
aslında elde ettiği neticeyi tasvirlere borçludur. Esasen mesnevi edebiyatının ortak özelliği
olan bu tasvirci yaklaşım Lâmiî’nin üslûbunda da belirgindir. Bununla birlikte Lâmiî
tasvirlerin sunumunda ve içeriğinde oldukça farklı yöntemler denemiştir.
Mesnevi olaylarının gelişimini, sahnelerde yer alan nesnelerin, kişilerin tasvirini
Lâmiî zaman zaman konuşma kurgusuyla vermeyi tercih eder. Konuşma metinleri
çoğunlukla alışılmış şekilde karşımıza çıkar. Şair, konuşan kişilerin ağzından olayları,
X. Uluslararası Dünya Dili Türkçe Sempozyumu Bildiri Kitabı
280
nesneleri, kişileri veya durumları konuya uygun bir şekilde yeniden aktarır. Konuşma
metinlerinin sahne kurmada oldukça başarılı bir şekilde kurguya dâhil edildiği de görülür.
Yine konuşma kurgusu üzerine kurulmuş olan bir başka yöntem Lâmiî’nin
mesnevilerinde dikkati çeker. Mesnevilerde yer alan hikâye kişilerinin veya kavramsal
özellikleriyle temayüz eden iki nesnenin münazarasına dayanan konuşma metinleri şairin
bilinçli tercihlerini yansıtması bakımından ayrıca önemlidir. Bu münazaralarla Lâmiî
konunun akışını değiştirir veya ele aldığı konuyu derinleştirir. Bunlardan başka içinde
geçtiği hikâyeden tamamen bağımsız olarak okunabilecek münazara metinlerine de
Lâmiî’nin mesnevilerinde rastlanır.
Münazara asıl olarak gerçeğin ortaya çıkarılması için yapılan tartışmaların esaslarını
inceleyen bilimin adıdır.(Durmuş, 2006: 577) Edebî metinlerde ise münazara bir tarz olarak
karşımıza çıkar. Felsefî veya hikemî konuların aktarımında, olayların anlatımında, bazı
sahnelerin kurgusunda karşılaşılan münazaranın Türk edebiyatında rağbet gören bir tarz
olduğu görülmektedir.(Köksal, 2006: 581) Lâmiî kaleme aldığı gerek mensur gerek manzum
eserlerinde bu tarzı takip etmiştir. Münazara üzerine kurduğu Münâzara-i Sultân-ı Bahâr u
Şitâ(Eğri, 2001) adlı eseri bu tarzda ortaya koyduğu müstakil bir metindir. Mesnevilerinde
de bu tarzı takip etmiş, kurgu ve muhteva açısından münazara metinlerini yer yer bilinçli bir
şekilde kullanmıştır.
Şimdi bu münazara metinlerinin mahiyetine ve işlevine örnekler ışığında göz atalım.
Lâmiî’nin Mesnevilerinde Münazara Üslûbu
Lâmiî’nin özellikle çift kahramanlı aşk hikâyelerini konu edinen mesnevilerinde
münazara yöntemine başvurulduğu görülür. Şair konuşma metinleri üzerine kurduğu
bölümlerde kimi zaman kişilerin konuşmalarını münazara hüviyetiyle kaleme alır. Bu
münazaralarda sahnede yalnız iki kişi vardır. Bu kişilerin arasındaki konuşmalar hikâye
hadiselerini derinlemesine anlatır veya hikâye kişilerinin görüşlerini daha açık bir şekilde
ortaya koyar. Şair böylece hikâye kişilerinin iç dünyalarını münazara yöntemiyle daha
detaylı bir şekilde sunmuş olur. Bunun yanında Lâmiî’nin hikmete dayalı düşünceleri
münazara metinlerindeki hikâye kişileri vasıtasıyla dile getirdiğini de görürüz.
Örneğin aşağıdaki metinde Dil-pezîr ile Azrâ’nın arasında geçen bir münazarayı
görürüz. Dil-pezîr’in sorularına cevap veren Azrâ’nın Vâmık’a kavuşmak için göze aldığı
şeyler bu beyitlerde açıkça dile getirilir. Azrâ verdiği net cevaplarla kişiliğini ve Vâmık’a
olan aşkını ifade eder. Şair Azrâ’nın kişiliğine dair detaylı bilgileri bu münazara metniyle
ortaya koyar. Bölümün “Suâl ü Cevâb” başlığıyla müstakil bir şekilde ele alınması ve birer
mısrada tarafların duygu ve düşüncelerini yoğun bir şekilde ortaya koyması da oldukça
önemlidir. Zira bu durum şairin münazara metnini başlı başına yeniden kurguladığını ve
metne başarılı bir şekilde dâhil ettiğini gösterir. Oldukça ikna edici ve net cümlelerle kurulan
mısralar Lâmiî’nin Türkçe ifade kabiliyetini göstermesi bakımından da dikkate değer
özellikler taşır:
Didi kandandur geliş ey bahtiyâr
Didi gam çekmezdüm olsa baht yâr
Didi gam eksük olur mı âdeme
Didi bî-had fark olur gamdan gama
X. Uluslararası Dünya Dili Türkçe Sempozyumu Bildiri Kitabı
281
Didi itseñ bize ol gamdan beyân
Didi çehremden serâserdür ‛ayân
Didi yok mıdur aña hadd ü kerân
Didi vasl-ı yârdur yâ terk-i cân
Didi ‛âkil terk-i cân itmek muhâl
Didi oldur ‛âşık içün hasb-i hâl
Didi eyler mi bu ten cânsuz huzûr
Didi olmaz cânda cânânsuz huzûr
Didi yok mı vasla dilberden rızâ
Didi şimdi hecredür sevk-i kazâ
Didi görmek oldı mı bir kez yüzin
Didi oldur rûşen iden cân gözin
Didi yetmez mi ol envâr-ı visâl
Didi hicrân itdi hep hvâb u hayâl
Didi ol hicrân degül mi cân-sitân
Didi vasl ümmîdidür cismümde cân
Didi devrân kahrı-y-ile nicesin
Didi fark itmem güninden gicesin
Didi fikr-i ‛işret ü râhat kanı
Didi gözyaşıyle hep yudum anı
Didi sakın olısarsın pâyimâl
Didi hicrândan beter olmak muhâl
Didi virseñ kûy-ı dilberden haber
Didi derd ü hayret ü havf u hatar
Didi ‛ışkından nisâb-ı cân nedür
Didi evvel bu hisâb-ı cân nedür
Didi hvâb içre görür misin yüzin
Didi ‛ışk içinde ko uyhu sözin
Didi cânuñ içre ‛ışkı nicedür
Didi ‛arşuñ künkürinden yücedür
Didi ol hâletden itseñ keşf-i hâl
Didi mihri zerre vasf itmek muhâl (Ayan, 1998: 279-280)
Bu ve benzeri ifadelere Lâmiî’nin çift kahramanlı aşk mesnevilerinde yer yer
rastlanmaktadır. Lâmiî bu tarz bölümleri “dedi-dedi” şeklinde kurguladığı gibi “dedim-dedi”,
“dedi-dediler”, “eyitti-dedi” şeklinde de kaleme almıştır. Bu tarz bölümler sıradan konuşma
kurgusunun dışındadır. Taraflar söyledikleri sözlerden emindir. İfade ettikleri cümleler ise
kesin hükümler içerir. Bu kurguyla şair hikâye anlatımını farklılaştırır ve kişilerin detaylı bir
tasvirini de dolaylı bir şekilde sunmuş olur. Konuşma bölümü olarak düzenlenen bu
X. Uluslararası Dünya Dili Türkçe Sempozyumu Bildiri Kitabı
282
bölümlerde münazara üslûbu görülse de tartışma havasının başka bölümlerden daha fazla
hissedildiği görülür.
Gûy u Çevgân mesnevisinde de Derviş’in ruhî durumunu detaylı bir şekilde
gösterebilmek için Lâmiî münazara kurgusunu tercih etmiştir. Konuşma şeklinde tanzim
edilen uzunca bölümde Derviş’in yakın bir dostuyla arasında geçen konuşmaya yer verilir.
Mesnevinin 1278-1301. beyitleri arasında(Tezcan, 1994: 164-166) Derviş’in dostu nasihat
yollu sözler söyler. Hayattan zevk almayı, boş yere gam ve keder çekmenin anlamsız
olduğunu oldukça iknâ edici sözlerle dile getiren Derviş’in arkadaşı dostunun iyiliğini
isteyen bir muhatap görünümündedir. Buna rağmen Derviş dostunun sözlerine başta bir âh
çekerek karşılık verir. Çünkü o “bî-dil ü âşık u giriftâr”dır. Aşkı ile kendinden geçen Derviş,
dostunun sözleri her ne kadar mantıklı görünse de o yolu tercih edemeyeceğini ifade eder.
Derviş’in sözleri öncesinde, olması gerekenlere iknâ olan mesnevi muhatabı bu kez Derviş’e
hak verir. Zira Lâmiî Derviş’in konuşma metnini de gayet iknâ edici şekilde kurgulamıştır.
1303-1377. beyitler arasındaki(Tezcan, 1994: 166-171) konuşma öncelikle Derviş’in
kendisini muhatabının sözlerine karşı akladığı ve ardından onu iknâ ettiği başarılı bir
münazara metni olarak karşımıza çıkar.
Yine Gûy u Çevgân’da yer alan yaşlı kadınla Derviş’in konuşması da benzer bir
kurguya sahiptir (Tezcan, 1994: 173-183). Yaşlı kadının söylediği mantıklı sözlere karşı
Derviş’in dile getirdikleri gerçekten iknâ edici özelliklere sahiptir. Lâmiî’nin bu tarz
bölümlerde kaleme aldığı münazara üslûbu hem muhteva hem de Türkçe ifade açısından
oldukça başarılıdır.
Lâmiî’nin mesnevilerinde karşımıza çıkan münazara üslûbunu bütün nitelikleriyle
yansıtan bölümler ise şairin Gûy u Çevgân ve Şem‛ ü Pervâne eserlerinde karşımıza çıkar.
Mesnevi hikâyesinde karşımıza çıkan iki nesne, kavramsal bir şekilde ele alınarak karşılıklı
olarak konuşmaya başlar. Bu konuşmalarda hikâyenin olay akışı durur, kavramsal boyutuyla
iki nesnenin münazarası başlar. Hikâye zamanı adeta dondurulduktan sonra iki nesne
üzerinde odaklanan şair onların tartışmasını sahneye taşır. Müstakil metinler olarak da
okumaya elverişli olan bu tarz bölümlerde münazara yönteminin bütün özelliklerine yer
verilir. Taraflar kendisiyle ilgili özellikleri sıralarken karşısındakinin de kendine göre zayıf
yönlerini sayıp döker. İki taraf arasındaki yer yer hakaret içeren tartışmalara varan münazara
bazen tarafların orta yolu bulmasıyla bazen de araya bir üçüncü tarafın girmesiyle sona erer.
Gûy u Çevgân ve Şem‛ ü Pervâne mesnevilerinde yer alan münazara bölümlerinin beyit
numaralarını ve belirgin özelliklerini şu şekilde sıralamak mümkündür:
Gûy u Çevgân- 474-563. beyitler arası (Tezcan, 1994: 111-117): Mesnevinin sebeb-i
telif bölümünde yer alan bölümde şair yakın bir dostuyla gezintiye çıkar. Bu gezinti göğün
kararıp gürlemesiyle birden kesilir. Bu kurgunun ardından önce göğün sonra yerin söz aldığı
bir münazara başlar. Münazarada taraflar kendi üstünlüğünü, karşısındakinin eksik ve
kusurlarını sayıp döker. Münazara her iki tarafın söyleyecekleri bittiği zaman güneşin
açmasıyla sona erer. Taraflar utanarak tartışmayı bırakır.
Gûy u Çevgân- 981-1036. beyitler arası (Tezcan, 1994: 145-149): Gûy u Çevgân’da
asıl hikâyenin daha başlarında karşımıza çıkan bu münazara, mesneviye ismini veren Gûy ve
Çevgân arasında geçer. Kendi özelliklerini sayıp Şehzâde’ye diğerinden daha yakın
olduğunu iddia eden taraflar oyunun yeniden başlamasıyla müsalaha eder. Birbirlerinden
özür dileyen taraflar münazarada daha çok kendisinin bahtsız, muhatabının daha şanslı
olduğunu iddia etmektedir.
X. Uluslararası Dünya Dili Türkçe Sempozyumu Bildiri Kitabı
283
Şem‛ ü Pervâne- 407-458. beyitler arası (Köse, 1997: 168-174): Şem‛ ü Pervâne
hikâyesinin hemen başlarında yer alan münazara Sürâhî ile Sâgar arasında geçer. Şem‛in
kurduğu bir mecliste sahneye çıkan Sürâhî, Sâgâr’ı küçümseyen sözler söyler. Sâgar da ona
karşılık verir. Kendi üstünlüğünü ispatlamaya çalışan taraflar Bâde’nin araya girmesiyle
barışır ve birbirinden özür diler.
Şem‛ ü Pervâne- 1028-1076. beyitler arası (Köse, 1997: 235-240): Şem‛in sadık
hizmetkârları Kâfûr ve Anber arasındaki bu münazara iki nesnenin en belirgin özellikleri
olan siyah ve beyaz renklerinin ön plana çıkarıldığı bir tartışma şeklinde karşımıza çıkar.
Taraflar kendini yüceltip karşısındakini tezyif etmeye çalışır. Tartışma kazananı ve
kaybedeni belli olmayan şekilde sona erer. Münazaradan sonra gelişen hadiseler sebebiyle
taraflar birbirinden özür de dilememiştir.
Şem‛ ü Pervâne- 1370-1417. beyitler arası (Köse, 1994: 273-278): Yine Şem‛in
kurduğu bir eğlence meclisinde yer alan Şem‛dân ile Micmer arasında bir tartışma başlar.
İnce hüsn-i talil ilgileriyle oluşturulan ifadelerde şair iki tarafı da oldukça iknâ edici
cümlelerle konuşturur. Münüzara iki tarafın barışmasıyla sona erer. Diğer münazara
bölümlerine nazaran Şem‛dân ile Micmer arasındaki münazara daha kısa olduğu için bu
bölümü örnek olarak aşağıda veriyoruz:
Zebân-dırâz-kerden-i Şem‛dân ber-küstahî-i Micmer-i ser-gerdân
Didi ey micmer-i fürû-mâye
Gûy-ı ser-geşte çarh-ı bî-pâye
Mihre-i çarh-bâz u hâk-endûd
Mihr-i şebreng ü mâh-ı dûd-âlûd
Edeb ü ‛âr gözlemezsin hîç
Eylemezsin urup kovup ser-i pîç
Şûh-çeşm olduğuñçün ey küstâh
Tîr-i gam kıldı sîneñi sûrâh
Sen ki bir Hindû-yı siyeh-rûsın
Şöyle beñzer demüñle câdûsın
Pür iken şeb gibi dilüñde kaygu
Hem-dem-i yârsın nedendür bu
Gün gibi her nefes dilüñ mesrûr
Çeşm-i cânuñda zerre yokdur nûr
Dûduñı kıldı nâr-ı gam çevgân
Olduñ uş gûy gibi ser-gerdân
Çalgusuz bezme girüp oynarsın
Jîve bardağı gibi kaynarsın
Dürr-i gevherle sanma dürcüñ pür
Kumbaruñ âteş ile toptoludır
Başuñı hâkden götürmezsin
Bellü bir yirde hîç oturmazsın
X. Uluslararası Dünya Dili Türkçe Sempozyumu Bildiri Kitabı
284
Bezm-i ‛âlemde ben ki serdârem
Bende-i pây-ı taht-ı dildârem
Husrevem ehl-i bezm haylimdür
Mîzbânum cihân tufeylimdür
Şâdiyem dilde şu‛leyem gözde
Enverîyem senâyîyem sözde
Kâmetüm hudr u serve hem-serdür
Rûyım âyîne-i Sikenderdür
Ahterem mihr ü tâli‛üm cevzâ
Dest-i kadrümde hût-ı gevherzâ
Zühre-i bezm ü şöhre-i şehrem
Kâ’imü’l-leyl ü sâ’imü’d-dehrem
Tâcdârem cihânda gevherdâr
Zülfikârum bilümde Haydarvâr
Fülk-i sebz-nat‛-ı bezmümdür
Mihr-i pür-tâb tîğ-ı rezmümdür
Ben ayağ üzre zâr olam her-bâr
Seni hem-dest-i bezm-i hâs ide yâr
Hallolur mı yürekde bu ‛ukde
Olasın sen koyunda koltukda
Üstüñe açup ol hümâ per ü bâl
Zîr-i dâmen yüride beyza misâl
Harc idem ben yolında sîm ile zer
Bir avuç toprağ ile sindür ber
Baş uram ben felek gibi tahta
İresin sen güneş gibi bahta
Oldı bu hâlüñ ile cânum saht
Didüñ er Hak ya taht ola ya baht
Cevâb-ı Micmer-i dil-firûz be-Şem‛dân-ı pür-sûz
Şem‛dân çün cevâbın itdi tamâm
Micmerüñ yakdı bağrını o kelâm
Dil ü cânı tutuşdı ol oldı
Dem-i pür-sûziyle ‛ûd oldı
Didi ey Şem‛dân-ı gerden-keş
Sen ki âteş-zebânsın ejder-veş
Tân degül bezme zehrler saçsañ
Dem-i tiryâkümi görüp kaçsañ
X. Uluslararası Dünya Dili Türkçe Sempozyumu Bildiri Kitabı
285
Sikke sûret ni‛âm-ı sersin sen
Turfe murg özge cân-âversin sen
Müşt kahriyle sel‛a vü tâ‛ûn
Boğazuñ dökmiş ey füsürde-derûn
Geçünüp pehlevân-ı rûyîn-ten
Bir ‛amûd oynadup yürürsin sen
Fer komamış fütûr beñzüñde
Kalmış engüşt-i hayret ağzuñda
Nûr yokdur dilüñde ey bî-‛âr
Anuñ içün başuñda yanar nâr
Her dem olsañ ‛aceb mi hûn-efşân
Gam okına serüñ kabağ-ı nişân
Benüm âhir nazar kıl âfâka
Bezm-gâh-ı cihân nüh-tâka
Table-i ‛ûd u nâfe-i Tâtâr
Hokka-i misk dürc-i ‛anber-bâr
Zevk-bahşem demümle rûh-âsâ
Nefes-i rahmetüm dem‛i ‛Îsâ
‛Ûd-ı dem-keş gibi ciger-sûzem
Mâh-ı ahterleyin dil-efrûzem
Gâh nârenc-i bezmem vü geh enâr
Dûd-ı hoş-bûyem ü mu‛attar-nâr
Kevkeb-i sa‛d ü burc-ı münkalibem
Kalb-i ser-geşte rûh-ı muztaribem
Cân dimâğını tâzeler bûyum
Dûd-ı müşkîn yenümde her mûyum
Gûy-ı çarham dilüm pür-ahterdür
Savlecânum meh olsa der-hordur
Çün söyinmez yürektedi odım
Gice gündüz düter turur dûdım
Mihrüm ol mâh-rûya cândandur
Ahterüm ihtirâki andandur
Mankalem sandal ile ‛ûd odunum
Zevrakam misk-i bâdbân dütünüm
Baña meyl itse tañ mı her meh-rû
Armağandur habîbe destüm bû
Mahrem oldıkça yâre ben mahrûr
X. Uluslararası Dünya Dili Türkçe Sempozyumu Bildiri Kitabı
286
Sen günümden yanarsañ olmaya dûr (Köse, 1997: 273-278)
Sonuç
Lâmî Çelebi, yazdığı mesnevileriyle Türk edebiyatında haklı bir şöhrete sahiptir.
Özellikle aşk temasına sahip mesnevileri muhteva açısından ve teknik bakımdan oldukça
çeşitlidir. Şair bu mesnevilerinde ele aldığı konuyu muhatabına daha iyi aktarmak için çeşitli
yöntemler takip etmiştir. Bunlardan biri olan münazara üslubuyla Lâmiî mesnevilerindeki
mantıksal yapıyı da sağlamlaştırmıştır. İki şekilde karşımıza çıkan münazara üslubunda
Lâmiî ilk olarak mesnevi konularının daha iyi anlaşılmasını, kişilerin ruhî durumlarının net
bir şekilde verilmesini amaçlamıştır. Türkçe cümle yapılarının ve ifade kalıplarının kısa ama
öz bir şekilde kullanıldığı konuşmalarda tarafların görüş ve düşünceleri net cümlelerle ifade
edilmiştir. Karşılıklı konuşmaya dayalı bu tarz münazaraları şairin doğrudan hikâye
kurgusuyla bağlantılı olarak kaleme aldığı görülür.
İkinci tür münazaralar ise Lâmiî’nin yalnızca Gûy u Çevgân ve Şem‛ ü Pervâne
mesnevilerinde karşımıza çıkar. Hikâye kurgusundan bağımsız bir şekilde de ele alınabilecek
olan bu münazaralarda Lâmiî mantıksal çıkarımları, iknâ edici cümleleri başarılı bir şekilde
kullanır. Asıl hikâyede yer alan nesneler üzerine kurulmasına rağmen bağımsız
diyebileceğimiz bu münazaralar hikâye olaylarını ve zamanı durdurur. Nesneler üzerinden
derinlemesine tasvirlerle hikâyeye bir açılım sağlar. Neticede kendi görüş ve düşüncelerini
dile getiren nesnelerin ağzından kaleme alınan Türkçe ifadelerin kesinlik bildiren net
cümlelerden oluştuğu görülür. Şairin özellikle bu tarz münazara metinlerini bir üslup özelliği
olarak başarılı bir şekilde takip ettiği görülmektedir.
KAYNAKÇA
AYAN, Gönül. Lâmi’î Vâmık u Azrâ –İnceleme-Metin–, Ankara: Atatürk Kültür Merkezi
Yayınları, 1998.
DURMUŞ, İsmail. Münazara, Türkiye Diyanet Vakfı İslâm Ansiklopedisi, İstanbul: TDV
Yayınları, 2006, s. 577-579.
EĞRİ, Sadettin. Bir Bursa Efsanesi Münâzara-i Sultân-ı Bahâr Bâ-Şehriyâr-ı Şitâ, İstanbul:
Kitabevi Yayınları, 2001.
KÖKSAL, M. Fatih. Münazara (Türk Edebiyatı), Türkiye Diyanet Vakfı İslâm Ansiklopedisi,
İstanbul: TDV Yayınları, 2006, s. 580-581.
KÖSE, Recep. “Şem‛ ü Pervâne (İnceleme-Metin)”, Malatya: İnönü Üniversitesi, Sosyal
Bilimler Enstitüsü, Basılmamış Yüksek Lisans Tezi, 1997.
X. Uluslararası Dünya Dili Türkçe Sempozyumu Bildiri Kitabı
287
YABANCI DİL OLARAK TÜRKÇE ÖĞRETİMİNDE DOLAYLI
ANLATIMIN KULLANIMI
S. Aybüke BERK
saybukeberk@gmail.com
Yabancı Dil Olarak Türkçe Öğretimi
Hızla gelişen dünyada yabancı bir dil bilmenin, dilin ait olduğu kültür hakkında bilgi
sahibi olmanın -geçmişle de kıyasla- bir ayrıcalık haline geldiği söylenebilir. İnsanlar
çalıştıkları alan ile ilgili dünyadaki gelişmeleri takip edebilmek ve daha verimli olabilmek
için kimi zaman ikinci bir yabancı dil öğrenme ihtiyacı da hissetmişlerdir.
Türkçe de çok eski zamanlardan bu yana farklı milletler tarafından yabancı dil olarak
öğrenilmiştir. Bunun somut bir örneği olarak 11.yüzyılda Kaşgarlı Mahmut tarafından
yazılan “Dîvânu Lugâti’t-Türk” karşımıza çıkmaktadır. Ahmet Bican Ercilasun’un da ifade
ettiği gibi bu eser “Araplara Türkçe öğretmek maksadıyla yazılmıştır.” (Ercilasun, 2008:
317).
Türkçenin öğrenilmesi ve kullanılması dilin oluşturduğu köprü ile kültür aktarımını
sağlayarak Türk kültürünün öğrenilmesine de hizmet edecektir. İnsanların yabancı dil olarak
öğrenmek istedikleri, tercih edilen diller arasında Türkçe yerini son dönemlerde üst sıralara
taşımıştır. Günümüzde yurt içinde, Kültür ve Turizm Bakanlığına bağlı Yurtdışı Türkler ve
Akraba Topluluklar Başkanlığı tarafından yürütülen “Türkiye Bursları” programı aracılığı ile
ülkemizde yükseköğrenim görmek için gelip Türkçe öğrenen lisans, yüksek lisans, doktora
eğitimi alan öğrenciler bulunmaktadır.
Ülkemizde eğitim gören bu öğrencilerin sayısı günden güne artmaktadır.
Ulaşabildiğimiz güncel bilgilere göre Türkiye’deki uluslararası öğrenci sayısı 2012 yılında
25 bin civarındayken 5 kat artarak bugün 125 bini aşmıştır. Türkiye’de yükseköğrenim
görmek için “Türkiye Bursları” programına başvuran öğrenci sayısı 2016-2017 eğitim
öğretim yılında 122 bindir. Bu öğrencilerin 5 bini şu an Türkiye’de üniversite okuma
hakkına erişmiştir (Türkiyebursları.gov.tr, 2018). Bunların dışında ülkemizde yaşayan
yabancı uyruklu sayısı da artmaktadır. İç İşleri Bakanlığı Göç İdaresi Genel Müdürlüğünün
internet sitesinden alınan verilere göre bu sayı 2005 yılında 178.964 iken 29.08.2018
itibariyle 720.493’tür (goc.gov.tr, 2018). Oluşan bu talebi karşılamak adına yurt içinde ve
yurt dışında çeşitli çalışmalar yapılmaktadır. YÖK tarafından hazırlanan Türkçe Eğitimi
Lisans programlarında Yabancı Dil Olarak Türkçe öğretimi dersi de mevcuttur. Birçok
üniversitede de yabancı dil olarak Türkçe öğretimi alanında lisansüstü programlarda eğitim
verilmektedir (Göçer, 2009: 1301). Yapılan bu icraatlar da bakıldığında yabancı dil olarak
Türkçe öğretiminin geçmişe kıyasla son dönemlerde daha çok ilgi gören ve yeni çalışmaların
yapıldığı bir alan olarak karşımıza çıkmaktadır.
Yurt dışında da çeşitli merkezlerde yabancı dil olarak Türkçe öğretilmektedir. Bu
merkezlerden biri de Yunus Emre Vakfı’nın farklı ülkelerde faaliyet gösteren Türkçe
öğretim merkezleridir. Yunus Emre Vakfı 05.05.2007 tarihli ve 5653 sayılı kanun ile kurulup
2009 yılında faaliyetlerine başlamıştır (YEE, 2018).
Bu çalışmada, yabancı dil olarak Türkçe öğrenen bireylerin öğrenme ve uygulamada
problemler yaşadığı dolaylı anlatım konusu ele alınmıştır. Bu çalışma tarama yöntemi
kullanılarak hazırlanan “Yabancı Dil Olarak Türkçe Öğretiminde Dolaylı ve Dolaysız
X. Uluslararası Dünya Dili Türkçe Sempozyumu Bildiri Kitabı
288
Anlatımlar” isimli yüksek lisans tezimiz içerisinden seçilmiştir. Bu yüksek lisans tezinde,
yabancı dil olarak Türkçe öğretiminde dolaylı ve dolaysız anlatımın kullanımı, yapısı ve
özellikleri hakkında bilgiler verilmiştir. Dolaylı ve dolaysız anlatım konusu yabancı dil
olarak Türkçe öğretiminde önemli dil bilgisi konularından biridir. Bu konu temel becerilerin
hepsinde kullanılan diyalog metinlerinde ve aktarma cümlelerinde karşımıza sıklıkla
çıkmaktadır. Yabancı dil olarak Türkçe öğrenen kişilerin ve öğreticilerin bu dil bilgisi
yapısını bir bütün halinde görmeleri, aktarımdan sonra cümlelerdeki değişimleri fark
etmeleri ve örnekleri incelemeleri için bu çalışma hazırlanmıştır.
Söz konusu tez hazırlanırken yabancı dil olarak Türkçe öğretimi dil bilgisi
kitaplarındaki ve TÖMER’lerde kullanılan ders kitaplarındaki dolaylı anlatım cümleleri ve
konunun dil bilgisel boyutu incelenmiştir. 100 temel eser içerisinden seçilen edebi eserlerde
bulunan dolaylı anlatım ile kurulmuş cümle örnekleri de tespit edilerek bir tasnif yapılmıştır.
Bu çalışmada da, bahsedilen tezde detaylı olarak yer alan dolaylı anlatım konusu,
TÖMER ders kitapları ve yabancı dil olarak Türkçe dil bilgisi kitapları temel alınıp
kitaplarda bulunan konu dağılımları ve anlatımları göz önünde bulundurulup
sınırlandırılmıştır. Çalışmadaki örneklerde görülen geçmiş zaman ve 3.tekil şahıs ekleri
kullanılmıştır.
1. Söz Dizimi
Söz dizimi terimi için Türk Dil Kurumunun 1972 tarihli Dil Bilgisi Terimleri
Sözlüğünde “Dil bilgisinde sözcük dizilişini, tümce yapısını inceleyen bölüm.” (TDK, 2018)
açıklaması yapılmıştır. Söz diziminin alt başlıklarına baktığımızda karşımıza cümle ve
kelime grupları çıkmaktadır. Bu çalışmada da cümle konusunun kapsadığı dolaylı anlatım
konusu incelenecektir.
2. Cümle
Cümle terimi için Türk Dil Kurumunun 1949 tarihli Dil Bilgisi Terimleri
Sözlüğünde “Bir fikri, bir duygu ve düşünceyi, bir oluş ve kılışı tam olarak bir yargı hâlinde
anlatan kelime grubu” (TDK, 2018) açıklaması yapılmıştır. Bu çalışmada çok geniş bir konu
olan cümlenin içinde yer alan dolaylı anlatım ile kurulan cümleler incelenecektir.
3. Dolaylı Anlatım ve Özellikleri
Kişi, bir başkasının sözlerini aktarırken kendi duygularını ve düşüncelerini katarak
kendi cümleleriyle aktarımı gerçekleştiriyorsa burada dolaylı anlatım söz konusudur. Burada
aktarım yapılırken cümledeki zaman ve şahıs da göz önüne alınarak dil bilgisel yönden
değişiklikler yapılabilir. Aktarım yapılırken aktaran kişinin aktarma cümlesinde herhangi bir
kelime sınırlaması yapması şart değildir. Bu tamamen aktaran kişinin inisiyatifindedir.
Dolaysız anlatımda ise durum bunun aksi şekildedir. “Doğrudan ve dolaylı anlatım
arasındaki temel anlam farkı, birinin söylediklerini aktarmak için doğrudan anlatım
kullandığı zaman, kişinin sözcükleri harfi harfine yazdığı, buna karşın dolaylı anlatımda
kişinin kendi sözleriyle söylenenleri ifade ettiği söylenebilir” (Leech-Short, 2007: 255).
Aktarımı gerçekleştiren kişi her zaman bir başkasının sözünü aktarmak zorunda da
değildir. Kendisine ait bir sözü, cümleyi de aktarabilir. Dolaylı anlatımın kullanıldığı farklı
durumlarda vardır. Örneğin, “Bir kişinin kendi adına konuşmasının mümkün olmadığı
zamanlarda bu anlatım türü kullanılır, yani iletimi bir aktarıcı anlatıcı üstenir” (Arslantaş,
2002: 27).
X. Uluslararası Dünya Dili Türkçe Sempozyumu Bildiri Kitabı
289
Dolaylı anlatımda sıklıkla kullanılan ana fiil “söyle-”dir. Ancak her zaman “söyle-”
fiili kullanılmaz. “Belirt-, ifade et-, iddia et-, sor-, açıkla-, dile getir-, kaydet-, vurgula-,
hatırlat-, düşün-” gibi fiiller de dolaylı anlatımda kullanılabilir. Haber metinleri ve resmi
yazılar bu duruma örnek olarak gösterilebilir.
“Gençler tarafından toplanan meyveleri reçel yapıp sabah sağılan sütlerle
katılımcılara ikram eden mahalleliler, şehirden gelen gençlerle çok iyi vakit geçirdiklerini
ifade ettiler.” (http://www.sakaryagazetesi.com.tr/handa-keyifli-kamp-n169564/)
Dolaysız anlatımdan dolaylı anlatıma aktarımda bazı sözcükler, ünlemler, belirteçler
ve kalıp sözler aktarıma dâhil edilemez. “Aaa!, eyvah!, eh!, evet, hayır, memnuniyetle,
elbette, asla, lütfen, hoşça kal, çok yaşa!, iyi akşamlar!” vb. gibi…
Teklifime “Evet!” dedi.
Aktarılan cümlenin yüklemi “var – yok sözcüklerinden oluşuyorsa –(n)In tamlayan
ekinin kullanılmasına gerek yoktur. Ancak eylemle özne arasına başka ögeler giriyorsa
tamlayan ekinin kullanımı gereklidir.” (Arslantaş, 2002: 49).
Nazlı: “Evde kedimiz var.” dedi.
Nazlı, evde kedisi(nin) olduğunu söyledi.
Nazlı, kedisi evde olduğunu söyledi.
Aktarılan cümlede kullanılan eylem geçişsizse aktarımda ilgi eki -(n)In kullanılmayabilir.
“Okyanusta bir gemi
batırıldı.” dedi.
Okyanusta bir gemi
batırıldığını söyledi.
Okyanusta bir geminin
batırıldığını söyledi.
“Gökyüzünde bir leylek
uçuyor.” dedi.
Gökyüzünde bir leylek
uçtuğunu söyledi.
Gökyüzünde bir leyleğin
uçtuğunu söyledi.
“Kazada üç kişi öldü.”
dedi.
Kazada üç kişi öldüğünü
söyledi.
Kazada üç kişinin
öldüğünü söyledi.
X. Uluslararası Dünya Dili Türkçe Sempozyumu Bildiri Kitabı
290
2.2.1. Aktarma Cümlesi İsim Cümlesi Olan Dolaylı Anlatım
Aktarma cümlesinin yüklemi bir isimse bu cümlenin aktarımında “ol-” yardımcı fiili
devreye girer. Aktarma cümlesinde ek-eylemle yüklemleşen isim, bize geniş zaman veya
geçmiş zaman bildiriyorsa bu cümlede aktarma “ol- + -duk” yapısı ile yapılmaktadır. Ancak
geniş zaman ifadesinin cümleden düşürülmesi (-DIr) durumunda cümledeki ihtimal veya
kesinlik anlamına da bakılarak aktarma cümlesi “ol- + -abil-” veya “ol- + -duk” yapısı ile
aktarılmaktadır. Cümlede gelecek zaman ifadesi bulunuyorsa bu cümlelerde de aktarma “ol-
+ -acak” yapısı ile yapılmaktadır. Tablo 1’de aktarma cümlesi isim cümlesi olan örnek
cümlelerin aktarımı gösterilmiştir. Örneklerde ana fiil “söyle-” olarak kullanılmıştır.
Tablo 1: Aktarma Cümlesi İsim Cümlesi Olan Dolaylı Anlatım Cümleleri
Geniş Zaman
Olumlu
isim ol- + -duk + iyelik eki +
belirtme durum eki
Nazlı: “Mustafa mutlu.” dedi.
Nazlı, Mustafa’nın mutlu olduğunu söyledi.
ol- + -duk + iyelik eki + belirtme
durum eki
Kesinlik Bildiren İfade
Nazlı: “Türkiye’nin yüzölçümü en büyük ili
Konya’dır.” dedi.
Nazlı, Türkiye’nin yüzölçümü en büyük
ilinin Konya olduğunu söyledi.
isim ol- + -abil + -ecek + iyelik eki +
belirtme durum eki
İhtimal Bildiren İfade
Nazlı: “Mustafa dün işe gelmedi. Mustafa
İzmir’dedir.” dedi.
Nazlı, Mustafa’nın işe gelmediğini İzmir’de
olabileceğini söyledi.
Olumsuz
isim ol- + -ma (olumsuzluk eki) + -
dık + iyelik eki + belirtme durum eki
Nazlı: “Mustafa mutlu değilmiş.” dedi.
Nazlı, Mustafa’nın mutlu olmadığını
söyledi.
ol- + -ma (olumsuzluk eki) + -dık +
iyelik eki + belirtme durum eki
Kesinlik Bildiren İfade
Nazlı: “Türkiye’nin yüzölçümü en büyük ili
Konya değildir.” dedi.
Nazlı, Türkiye’nin yüzölçümü en büyük
ilinin Konya olmadığını söyledi.
isim ol- + -amA (yeterlilik
olumsuzluk eki) + -(y)acak + iyelik
eki + belirtme durum eki
İhtimal Bildiren İfade
Nazlı: “Mustafa dün işe geldi. Mustafa
hasta değildir.” dedi.
Nazlı, Mustafa’nın dün işe geldiğini hasta
olamayacağını söyledi.
Görülen Geçmiş Zaman
Olumlu
isim ol- + -duk + iyelik eki + belirtme
durum eki
Nazlı: “Mustafa mutluydu.” dedi.
Nazlı, Mustafa’nın mutlu olduğunu
söyledi.
X. Uluslararası Dünya Dili Türkçe Sempozyumu Bildiri Kitabı
291
Olumsuz
isim ol- + -ma (olumsuzluk eki) + -dık
+ iyelik eki + belirtme durum eki
Nazlı: “Mustafa mutlu değildi.” dedi.
Nazlı, Mustafa’nın mutlu olmadığını
söyledi.
Duyulan Geçmiş Zaman
Olumlu
isim ol- + -duk + iyelik eki + belirtme
durum eki
Nazlı: “Mustafa mutluymuş.” dedi.
Nazlı, Mustafa’nın mutlu olduğunu
söyledi.
Olumsuz
isim ol- + -ma (olumsuzluk eki) + -dık
+ iyelik eki + belirtme durum eki
Nazlı: “Mustafa mutlu değilmiş.” dedi.
Nazlı, Mustafa’nın mutlu olmadığını
söyledi.
Gelecek Zaman
Olumlu
isim ol- + -acak + iyelik eki + belirtme
durum eki
Nazlı: “Mustafa, gelecek ay Almanya’da.”
dedi.
Nazlı, Mustafa’nın gelecek ay
Almanya’da olacağını söyledi.
Olumsuz
isim ol- + -ma(olumsuzluk eki) + -
(y)acak + iyelik eki + belirtme durum
eki
Nazlı: “Mustafa, gelecek ay Almanya’da
değil.” dedi.
Nazlı, Mustafa’nın gelecek ay
Almanya’da olmayacağını söyledi.
3.1.2.2. Aktarma Cümlesi Fiil Cümlesi Olan Dolaylı Anlatım
Aktarma cümlesinin yüklemi fiil olan cümlelerin aktarımında yüklemde bulunan
kipe göre hareket edilmelidir. Bu cümlelerde bir zaman kayması olup olmadığına dikkat
edilmelidir. Cümlenin bağlamı, içinde geçen zaman ifadesi gibi unsurlar dikkate alınmalıdır.
Cümlelerde şahıs ve zamana göre aktarımda kullanılacak ekler değişiklik gösterir. Aktarım
“–mA, –DIk veya –AcAk” fiilimsi ekleri kullanılarak yapılır. Tasarlama kiplerinde de -istek
kipi, gereklilik kipi, şart kipi- “gerek-” ve “iste-” fiilleri kullanılır. Örneklerde ana fiil
“söyle-” olarak kullanılmıştır.
Haber Kipleri
Tablo 2’de aktarma cümlesinin yükleminde haber kipi bulunan cümlelerin aktarımı cümle
örnekleri ile gösterilmiştir.
Tablo 2: Aktarma Cümlesi Fiil Cümlesi Olan Dolaylı Anlatım Cümleleri - Haber Kipleri
Geniş Zaman
Olumlu
fiil + -DIk + iyelik eki +
belirtme durum eki
Nazlı: “Mustafa kitap okur.” dedi.
Nazlı, Mustafa’nın kitap okuduğunu söyledi
X. Uluslararası Dünya Dili Türkçe Sempozyumu Bildiri Kitabı
292
fiil + -(y)AcAk + iyelik eki +
belirtme durum eki (Kip
Kayması)
Nazlı: “Mustafa yarın İzmir’den gelir.” dedi.
Nazlı, Mustafa’nın yarın İzmir’den geleceğini
söyledi.
Olumsuz
fiil + -mA (olumsuzluk eki) +
-dIk + iyelik eki + belirtme
durum eki
Nazlı: “Mustafa kitap okumaz.” dedi.
Nazlı, Mustafa’nın kitap okumadığını söyledi.
fiil + -mA (olumsuzluk eki) +
-(y)AcAk + iyelik eki +
belirtme durum eki (Kip
Kayması)
Nazlı: “Mustafa yarın İzmir’den gelmez.”
dedi.
Nazlı, Mustafa’nın yarın İzmir’den
gelmeyeceğini söyledi.
Görülen Geçmiş Zaman
Olumlu
fiil + -DIk + iyelik eki +
belirtme durum eki
Nazlı: “Mustafa ödevini yaptı. ” dedi.
Nazlı, Mustafa’nın ödevini yaptığını söyledi.
Olumsuz
fiil + -mA (olumsuzluk eki) +
-dIk+ iyelik eki + belirtme
durum eki
Nazlı: “Mustafa ödevini yapmadı. ” dedi.
Nazlı, Mustafa’nın ödevini yapmadığını
söyledi.
Duyulan Geçmiş Zaman
Olumlu
fiil + -DIk + iyelik eki +
belirtme durum eki
Nazlı, “Mustafa, resim yapmış.” dedi.
Nazlı, Mustafa’nın resim yaptığını söyledi.
Olumsuz
fiil + -mA (olumsuzluk eki) +
-dIk+ iyelik eki + belirtme
durum eki
Nazlı, “Mustafa, resim yapmamış.” dedi.
Nazlı, Mustafa’nın resim yapmadığını
söyledi.
Şimdiki Zaman
Olumlu
fiil + -DIk + iyelik eki +
belirtme durum eki
Nazlı: “Mustafa, çay içiyor.” dedi.
Nazlı, Mustafa’nın çay içtiğini söyledi.
fiil + -mAktA ol- + -duk +
belirtme durum eki
Nazlı: “Mustafa, ders çalışmakta.” dedi.
Nazlı, Mustafa’nın ders çalışmakta olduğunu
söyledi.
fiil + -(y)AcAk + iyelik eki +
belirtme durum eki (Kip
Kayması)
Nazlı: “Mustafa, yarın tatilden dönüyor.”
dedi.
Nazlı, Mustafa’nın yarın tatilden döneceğini
söyledi.
Olumsuz
fiil + -mA (olumsuzluk eki) +
-dIk+ iyelik eki + belirtme
durum eki
Nazlı: “Mustafa, çay içmiyor.” dedi.
Nazlı, Mustafa’nın çay içmediğini söyledi.
fiil + -mA (olumsuzluk eki) +
-mAktA ol- + -duk + belirtme
Nazlı: “Mustafa, ders çalışmamakta.” dedi.
Nazlı, Mustafa’nın ders çalışmamakta
X. Uluslararası Dünya Dili Türkçe Sempozyumu Bildiri Kitabı
293
durum eki olduğunu söyledi.
fiil + -mA (olumsuzluk eki) +
-(y)AcAk + iyelik eki +
belirtme durum eki (Kip
Kayması)
Nazlı: “Mustafa, yarın tatilden dönmüyor.”
dedi.
Nazlı, Mustafa’nın yarın tatilden
dönmeyeceğini söyledi.
Gelecek Zaman
Olumlu
fiil + -(y)AcAk + iyelik eki +
belirtme durum eki
Nazlı, “Mustafa, bahçede oyun oynayacak.”
dedi.
Nazlı, Mustafa’nın bahçede oyun
oynayacağını söyledi.
Olumsuz
fiil + -mA (olumsuzluk eki) +
-(y)AcAk + iyelik eki +
belirtme durum eki
Nazlı, “Mustafa, bahçede oyun
oynamayacak.” dedi.
Nazlı, Mustafa’nın bahçede oyun
oynamayacağını söyledi.
Tasarlama Kipleri
Tablo 3’te aktarma cümlesinin yükleminde tasarlama kipi bulunan cümlelerin aktarımı
cümle örnekleri ile gösterilmiştir.
Tablo 3: Aktarma Cümlesi Fiil Cümlesi Olan Dolaylı Anlatım Cümleleri - Tasarlama
Kipleri
Emir Kipi
Olumlu
fiil + -mA + iyelik eki +
belirtme durum eki
Nazlı: “Mustafa, yemek yesin!” dedi.
Nazlı, Mustafa’nın yemek yemesini söyledi.
Olumsuz
fiil + -mA (olumsuzluk
eki) + -mA + iyelik eki +
belirtme durum eki
Nazlı: “Mustafa, yemek yemesin!” dedi.
Nazlı, Mustafa’nın yemek yememesini söyledi.
Gereklilik Kipi
Olumlu
fiil + -mA + iyelik eki
gerek- + -tik + iyelik eki +
belirtme durum eki
Nazlı, “Mustafa, spor yapmalı.” dedi.
Nazlı, Mustafa’nın spor yapması gerektiğini
söyledi.
fiil + -mA + iyelik eki
gerek- + -tik + iyelik eki +
belirtme durum eki
Analitik yolla kurulan
gereklilik
Nazlı, “Mustafa’nın okula gitmesi gerek/lazım.”
dedi.
Nazlı, Mustafa’nın okula gitmesi gerektiğini
söyledi.
Olumsuz fiil + -mA (olumsuzluk
eki) + -mA + iyelik eki
Nazlı: “Mustafa, sigara içmemeli.” dedi.
X. Uluslararası Dünya Dili Türkçe Sempozyumu Bildiri Kitabı
294
gerek- + -tik + iyelik eki +
belirtme durum eki
Nazlı, Mustafa’nın sigara içmemesi gerektiğini
söyledi.
fiil + -mA (olumsuzluk
eki) + -mA + iyelik eki
gerek- + -tik + iyelik eki +
belirtme durum eki
Analitik yolla kurulan
gereklilik
Nazlı, “Mustafa’nın yurt dışına gitmemesi
gerek/lazım.” dedi.
Nazlı, Mustafa’nın yurt dışına gitmemesi
gerektiğini söyledi.
İstek Kipi
Olumlu
fiil + -mAk iste- + -dik +
iyelik eki + belirtme
durum eki
Nazlı, “Dişlerimi fırçalayayım.” dedi.
Nazlı, dişlerini fırçalamak istediğini söyledi.
*Bu örnek 1.tekil kişiye göre yapılmıştır.
Olumsuz
fiil + -mAk iste- + -me
(olumsuzluk eki) + -dik +
iyelik eki + belirtme
durum eki
Nazlı, “Dişlerimi fırçalamayayım.” dedi.
Nazlı, dişlerini fırçalamak istemediğini söyledi.
*Bu örnek 1.tekil kişiye göre yapılmıştır.
Şart Kipi
Olumlu
fiil + -mA/-mAk + iyelik
eki + belirtme eki iste + -
dik + iyelik eki + belirtme
durum eki
Nazlı: “(Keşke) Mustafa araba kullansa.” dedi.
Nazlı, Mustafa’nın araba kullanmasını istediğini
söyledi.
Olumsuz
fiil + -mA/-mAk + iyelik
eki + belirtme eki iste + -
me (olumsuzluk eki) + -
dik + iyelik eki + belirtme
durum eki
Nazlı: “(Keşke) Mustafa araba kullanmasa.”
dedi.
Nazlı, Mustafa’nın araba kullanmasını
istemediğini söyledi.
Dolaysız anlatımın dolaylı anlatıma aktarılmasında sıklıkla “söyle-” fiili kullanılır.
Fakat haber metinlerinde, resmi yazılarda vb. farklı kullanım şekilleri karşımıza çıkabilir ve
cümle yapısında bazı değişiklikler meydana getirebilir. “Söyle-” yerine tercih edilen fiile
göre hal eklerinde değişim meydana gelir. Tablo 4’te dolaylı anlatım kurulurken “söyle-”
fiili dışında kullanılan bazı fiil örnekleri gösterilmiştir.
Tablo 4: “Söyle-“ Yerine Farklı Fiillerin Kullanımı
Aktarma Cümlesinde Yüklemin Fiil Olduğu Durumlar
fiil + -DIk + iyelik eki + durum
eki
Muhabir: “Küresel ısınma dünyayı etkiledi.” dedi.
Muhabir, küresel ısınmanın dünyayı etkilediğinden
bahsetti.
Muhabir, küresel ısınmanın dünyayı etkilediğinden
söz etti.
X. Uluslararası Dünya Dili Türkçe Sempozyumu Bildiri Kitabı
295
Muhabir, küresel ısınmanın dünyayı etkilediğini ileri
sürdü.
Muhabir, küresel ısınmanın dünyayı etkilediğini iddia
etti.
fiil + -DIk + iyelik eki + durum
eki
Muhabir: “Küresel ısınma dünyayı etkileyecek.” dedi.
Muhabir, küresel ısınmanın dünyayı etkileyeceğinden
bahsetti.
Muhabir, küresel ısınmanın dünyayı etkileyeceğinden
söz etti.
Muhabir, küresel ısınmanın dünyayı etkileyeceğini
ileri sürdü.
Muhabir, küresel ısınmanın dünyayı etkileyeceğini
iddia etti.
Aktarma Cümlesinde Yüklemin İsim Olduğu Durumlar
isim + -ol + -duk + iyelik eki +
durum eki
“Eskişehir, Türkiye’deki en güzel şehridir.” dedi.
Eskişehir’in Türkiye’deki en güzel şehir olduğundan
bahsetti.
Eskişehir’in Türkiye’deki en güzel şehir olduğundan
söz etti.
Eskişehir’in Türkiye’deki en güzel şehir olduğunu
ileri sürdü.
Eskişehir’in Türkiye’deki en güzel şehir olduğunu
iddia etti.
3.1.2.3. Aktarma Cümlesi Soru Cümlesi Olan Dolaylı Anlatım
Aktarma cümlesi soru cümlesi olan dolaylı anlatımda “sor-” fiili kullanılır. Soru
cümleleri iki başlık altında incelenebilir. Birincisi aktarma cümlesinde soru edatı bulunması
durumu. Aktarma cümlesinde soru edatı bulunan cümlelerin aktarımında, aktarma
cümlesinin olumlu veya olumsuz olmasının aktarıma bir etki etmediği kanaatindeyiz.
Aktarma cümlesinde soru edatı bulunuyorsa aktarılan cümledeki fiil tekrarlanır. Öncelikle
fiile -(y)Ip eki getirilerek fiil tekrar eder ve tekrarda fiile olumsuzluk sonrasında da -DIk/-
(y)AcAk sıfat-fiil ekleri eklenir. Kullanılan şahsa göre iyelik eki değiştirilir.
Tablo 5’te aktarma cümlesinin yüklemi soru edatı olan cümlelerin aktarımı örneklerle
gösterilmiştir.
X. Uluslararası Dünya Dili Türkçe Sempozyumu Bildiri Kitabı
296
Tablo 5: Aktarma Cümlesi Soru Cümlesi Olan Dolaylı Anlatım – Soru Edatı
Aktarma Cümlesinde Soru Edatı Olan Dolaylı Anlatım
Geniş
Zaman
fiil + -(y)Ip fiil + -mA
(olumsuzluk eki) + -dIk +
iyelik eki + belirtme durum
eki
Nazlı: “Mustafa, pırasa yer mi?” diye sordu.
Nazlı, Mustafa’nın pırasa yiyip yemediğini
sordu.
fiil + -(y)Ip fiil + -mA
(olumsuzluk eki) + -(y)AcAk
+ iyelik eki + belirtme durum
eki
Kip Kayması
Nazlı: “Mustafa, yarın çarşıya gider mi?”
diye sordu.
Nazlı, Mustafa’nın yarın çarşıya gidip
gitmeyeceğini sordu.
Görülen
Geçmiş
Zaman
fiil + -(y)Ip fiil + -mA
(olumsuzluk eki) + -dIk +
iyelik eki + belirtme durum
eki
Nazlı: “Mustafa, ödevlerini yaptı mı?” diye
sordu.
Nazlı, Mustafa’nın ödevlerini yapıp
yapmadığını sordu.
Duyulan
Geçmiş
Zaman
fiil + -(y)Ip fiil + -mA
(olumsuzluk eki) + -dIk +
iyelik eki + belirtme durum
eki
Nazlı: “Mustafa, okuldan mezun olmuş mu?”
diye sordu.
Nazlı, Mustafa’nın okuldan mezun olup
olmadığını sordu.
Şimdiki
Zaman
fiil + -(y)Ip fiil + -mA
(olumsuzluk eki) + -dIk +
iyelik eki + belirtme durum
eki
Nazlı: “Mustafa, uyuyor mu?” diye sordu.
Nazlı, Mustafa’nın uyuyup uyumadığını
sordu.
fiil + -(y)Ip fiil + -mA
(olumsuzluk eki) + -(y)AcAk
+ iyelik eki + belirtme durum
eki
Kip Kayması
Nazlı: “Mustafa, Ankara’dan dönüyor mu?”
diye sordu.
Nazlı, Mustafa’nın Ankara’dan dönüp
dönmeyeceğini sordu.
Gelecek
Zaman
fiil + -(y)Ip fiil + -mA
(olumsuzluk eki) + -(y)AcAk
+ iyelik eki + belirtme durum
eki
Nazlı: “Mustafa, otobüse binecek mi?” diye
sordu.
Nazlı, Mustafa’nın otobüse binip
binmeyeceğini sordu.
Tablo 6’da aktarma cümlesinin yüklemi soru sözcüğü olan cümlelerin aktarımı örneklerle
gösterilmiştir. Aktarma cümlesinde soru sözcüğü bulunuyorsa aktarılan cümledeki fiile
cümledeki zamana göre “-DIk/-(y)AcAk” eklerinden biri eklenir. Kullanılan şahsa göre
iyelik eki değişir.
X. Uluslararası Dünya Dili Türkçe Sempozyumu Bildiri Kitabı
297
Tablo 6: Aktarma Cümlesi Soru Cümlesi Olan Dolaylı Anlatım – Soru sözcüğü
Aktarma Cümlesinde Soru Kelimeleri (nasıl, ne, nereden vb.) Olan Dolaylı Anlatım
Şimdiki Zaman
Olumlu
soru sözcüğü + fiil + -DIk + iyelik
eki + belirtme durum eki
Nazlı: “Mustafa, nerede bekliyor?” diye
sordu.
Nazlı, Mustafa’nın nerede beklediğini sordu.
soru sözcüğü + fiil + -AcAk + iyelik
eki + belirtme durum eki
Kip Kayması
Nazlı: “Mustafa, iki ay sonra hangi şehre
taşınıyor?” diye sordu.
Nazlı, Mustafa’nın iki ay sonra hangi şehre
taşınacağını sordu.
Olumsuz
soru sözcüğü + fiil + -mA
(olumsuzluk eki) + -dIk + iyelik eki
+ belirtme durum eki
Nazlı: “Mustafa, neden gitmiyor?” diye
sordu.
Nazlı, Mustafa’nın neden gitmediğini sordu.
Geniş Zaman
Olumlu
soru sözcüğü + fiil + -DIk + iyelik
eki + belirtme durum eki
Nazlı: “Mustafa, hangi yemekleri sever?”
diye sordu.
Nazlı, Mustafa’nın hangi yemekleri sevdiğini
sordu.
soru sözcüğü + fiil + -AcAk + iyelik
eki + belirtme durum eki
Kip Kayması
Nazlı: “Mustafa, hastaneye ne zaman uğrar.”
diye sordu.
Nazlı, Mustafa’nın hastaneye ne zaman
uğrayacağını sordu.
Olumsuz
soru sözcüğü + fiil + -mA
(olumsuzluk eki) + -dIk + iyelik eki
+ belirtme durum eki
Nazlı: “Mustafa, hangi yemekleri sevmez?”
diye sordu.
Nazlı, Mustafa’nın hangi yemekleri
sevmediğini sordu.
Görülen Geçmiş Zaman
Olumlu
soru sözcüğü + fiil + -DIk + iyelik
eki + belirtme durum eki
Nazlı: “Mustafa, ödevini kiminle yaptı?”
diye sordu.
Nazlı, Mustafa’nın ödevini kiminle yaptığını
sordu.
Olumsuz
soru sözcüğü + fiil + -mA
(olumsuzluk eki) + -dIk + iyelik eki
+ belirtme durum eki
Nazlı: “Mustafa, neden yurtta kalmadı?” diye
sordu.
Nazlı, Mustafa’nın neden yurtta kalmadığını
sordu.
Duyulan Geçmiş Zaman
Olumlu soru sözcüğü + fiil + -DIk + iyelik Nazlı: “Mustafa, Almanya’ya kaç gün önce
X. Uluslararası Dünya Dili Türkçe Sempozyumu Bildiri Kitabı
298
eki + belirtme durum eki gitmiş?” diye sordu.
Nazlı, Mustafa’nın Almanya’ya kaç gün
önce gittiğini sordu.
Olumsuz
soru sözcüğü + fiil + -mA
(olumsuzluk eki) + -dIk + iyelik eki
+ belirtme durum eki
Nazlı: “Mustafa, Almanya’ya neden uçakla
gelmemiş?” diye sordu.
Nazlı, Mustafa’nın Almanya’ya neden
uçakla gelmediğini sordu.
Gelecek Zaman
Olumlu
soru sözcüğü + fiil + -(y)AcAk +
iyelik eki + belirtme durum eki
Nazlı: “Mustafa, havaalanına neyle gidecek?”
diye sordu.
Nazlı, Mustafa’nın havaalanına neyle
gideceğini sordu.
Olumsuz
soru sözcüğü + fiil + -mA
(olumsuzluk eki) + -(y)AcAk +
iyelik eki + belirtme durum eki
Nazlı: “Mustafa, kiminle konuşmayacak?”
diye sordu.
Nazlı, Mustafa’nın kiminle konuşmayacağını
sordu.
Etkinlik Örnekleri:
Bu etkinliklerle öğrencilerin söz konusu dil bilgisi konusunu kavramasının yanında
rahat bir ortamda arkadaşlarıyla bir faaliyet yapmaları, grup çalışmasını öğrenerek birlikte
çalışma becerisi kazanmaları, kültür aktarımı yapılmasını, kendi aralarındaki etkileşim ve
iletişimi geliştirerek öğrencilerin özgüvenlerini geliştirmeyi amaçlar.
1. Öncelikle sınıftaki öğrencileri ikişerli gruplara ayırın. Öğrencilere vermek için
cümle kartları hazırlayın. Bu kartlara dolaysız anlatım cümleleri yazın ve cümleyi okuyan
öğrenciden cümleyi çevirmesini; arkadaşından da cümleyi kontrol etmesini isteyin veya
birinci öğrenciden hayatı hakkında 5 cümle söylemesini isteyin. Arkadaşından da onun
söylediği cümleleri dolaylı anlatıma çevirmesini isteyin. Konuşan öğrencileri dinleyen diğer
öğrencilerle birlikte yapılan hataları tespit edin.
2. Size bugün kim ne sordu?
Öğrencilere derse geldiklerinde “Bugün size kim soru sordu?” sorusunu yöneltin.
Onlardan bugün kimlerin soru sorduğunu öğrenin ama sorulan soruları öğrenmeyin. Daha
sonra siz “Benim bugün ilk duyduğum soru şuydu: “……….” diyerek örnekler vermeye
başlayın.
“Bu sabah taksici nereye gitmek istediğimi sordu.”, Annem kahvaltımı yapıp yapmadığımı
sordu.”
“Babam param olup olmadığını sordu.”, “Arkadaşım ne zaman tatile gideceğimi sordu.”
şeklinde ve daha sonra öğrencilerinizden onlara sorulan soruları öğrenin.
3. Öğrencilere ünlü düşünürlerin söyledikleri cümleleri kâğıtlara yazıp dağıtın ve bu
cümleleri size aktarmalarını isteyin.
X. Uluslararası Dünya Dili Türkçe Sempozyumu Bildiri Kitabı
299
Victor Hugo: “Hayatta en büyük mutluluk, sevildiğimize inanmaktır.” dedi.
Victor Hugo, hayatta en büyük mutluluğun, sevildiğimize inanmak olduğunu söyledi.
4. Öğrencilere dolaysız anlatım cümleleri ile kurulmuş bir hikâye metni verip
öğrencilerinizden bu hikâyeyi dolaylı anlatım cümleleri ile yazmasını isteyin.
5. Öğrencilerinize dolaylı anlatım cümleleri ile kulaktan kulağa oynatın. Sırası gelen
öğrenciden duyduğu cümleye bir yenilik katmasını talep edin.
6. Eşleştirme kartları hazırlayın! Örneğin, bir polis görseliniz olsun ve bir de
“Ellerimi havaya kaldırmamı söyledi.” yazan bir kartınız. Daha sonra öğrencilerinizden bu
cümlelerle uygun olan görselleri eşleştirmesini isteyin.
Sonuç
Yabancılara Türkçe öğretiminde dört temel beceri vardır. Dil bilgisi bu temel
beceriler içinde yer almaz ancak dil bilgisi kurallarını öğrenmek ve uygulamak dildeki temel
becerileri kullanabilmek için önemli bir faktördür. Bir amaç değil bir araç niteliğinde olduğu
düşünülür.
Dolaylı anlatım yapısı her ne kadar anlama dayalı gibi gözükse de öğrencinin burada
kullanması gereken dil bilgisi kuralını bilmemesi aktarma esnasında problem yaşamasına
sebep olacaktır. Dolaylı anlatım konusunu iyi öğrenmek ve uygulamada problem yaşamak
istemeyen öğrencinin öncelikle bazı isim-fiil ve sıfat-fiil eklerini kullanmayı bilmesi
gerekmektedir. Bunun yanı sıra yine dolaylı anlatım cümlelerinde kullanılan iyelik ekleri, hal
ekleri, zaman ekleri, tasarlama kipleri, olumsuz ekinin öğrenci tarafından öğrenilmiş olması
şarttır. Bu dil bilgisi yapılarının hepsi bir araya gelerek bir bütünü oluşturmamıza yardımcı
olur yani dolaylı anlatım ile kurulan cümleleri kurmamıza katkı sağlar. Dolaysız anlatımdan
dolaylı anlatıma aktarım yapılırken farklı faktörler de etkili olur. Kip kaymaları ve zaman
ifadelerine de dikkat edilmesi gerekir. Bağlamdan çıkarım yapılması gereken durumlar
olabilir. Öğrencinin sadece bahsedilen dil bilgisi kurallarına hâkim olması yeterli
olmayabilir. Kelime bilgisi, cümle bilgisi, anlam gibi unsurlar da bu yapıyı kullanırken
önemlidir. Tüm bunlar göz önüne alındığında ve bahsettiğimiz bu dil bilgisi konularına da
bakıldığında öğrencilerin bu konuları -TÖMER ders kitaplarını ve dil bilgisi kitaplarını temel
alarak- A1, A2 ve B1 kurlarında öğrendiğini görüyoruz. Bu konuların öğretimi
tamamlanmadan, öğrenci öğrendiği bu dil bilgisi kurallarını temel becerilerde kullanmadan
yani dili temel düzeyde konuşur hale gelmeden dolaylı anlatım yapısının anlatılması
öğrencinin konuyu kavrayamamasına ve yapıyı öğrenememesine yol açacaktır. Bu yüzden
bu konunun diğer dil bilgisi yapıları öğretildikten sonra B2 kurunda öğretilmesi gerektiği
kanaatindeyiz.
X. Uluslararası Dünya Dili Türkçe Sempozyumu Bildiri Kitabı
300
Kaynakça
Arslantaş, Hatice (2002), “Türkçede Dolaylı Anlatım”, Ana Dili, C:27, ss. 46-55
Ercilasun, A.Bican (2008). Başlangıçtan Yirminci Yüzyıla Türk Dili Tarihi, Ankara: Akçağ
Yayınları
Göçer, Ali (2009), “Türkiye’de Türkçeyi Yabancı Dil Olarak Öğrenen Lise Öğrencilerinin
Hedef Dile Karşı Tutumlarının Bazı Değişkenler Açısından İncelenmesi”, Turkish Studies
International Periodical For the Languages, Literature and History of Turkish or Turkic,
C:4/8, ss. 1288-1313.
Leech, Geoffrey ve Short, Mick (2007), Style İn Fiction, Longman: New York.
http://www.goc.gov.tr/icerik6/ikamet-izinleri_363_378_4709_icerik (Erişim tarihi:
08.08.2018)
https://www.turkiyeburslari.gov.tr/ytb-turkiye-burslarindan-16-bin-ogrenciyararlaniyor/
2147483647/ (Erişim tarihi: 08.08.2018)
https://www.yee.org.tr/tr/kurumsal/yunus-emre-enstitusu (Erişim tarihi: 08.08.2018)
X. Uluslararası Dünya Dili Türkçe Sempozyumu Bildiri Kitabı
301
XIX. YÜZYILDA İNGİLİZLERE TÜRKÇE ÖĞRETMEK AMACIYLA
YAZILMIŞ BİR KİTAP: A SIMPLE TRANSLITERAL GRAMMAR OF THE
TURKISH LANGUAGE
Öğr. Gör. İsmail Alperen BİÇER
Eskişehir Osmangazi Üniversitesi / Türkiye
iabicer@ogu.edu.tr
Giriş
Türklerin ufku ve devlet geleneği sayesinde geniş bir coğrafyaya yayılan ve pek çok
dil ile etkileşimde bulunan Türk dili, tarihin hemen her döneminde pek çok milletin ilgisine
mazhar olmuş ve yabancı dil olarak öğrenilmek istenmiştir. Bu anlamda Kaşgarlı
Mahmut’un kaleme aldığı Dîvânu Lügâti’t-Türk adlı eser ile başlayan yabancı dil olarak
Türkçe öğretimi, özellikle Kıpçak döneminde büyük gelişme ve ilerleme kaydetmiştir. Bu
dönemde “sistematik” düşüncenin neticesi olarak son derece “nitelikli” eserlerin1 kaleme
alındığını söylemek mümkündür (Biçer, 2012: 116). Selçuklu, Çağatay, Eski Anadolu
Türkçesi ve Osmanlı2 dönemlerinin ardından belirlenen ilkeler ve geliştirilen yöntemlerle
günümüze kadar varlığını sürdüren yabancı dil olarak Türkçe öğretimi, bugün de önemini
muhafaza eden bir uğraş ve araştırma sahasıdır.
Tarihî süreç içinde XIX. asır, siyaset, kültür, ekonomi, eğitim gibi hayatın hemen her
alanında değişimlerin ve gelişmelerin yaşandığı bir dönem olmuştur. Bu dönemde Osmanlı
Devleti, yüzünü Batı’ya dönmüş ve oradaki gelişmeleri yakından takip etmiştir. Osmanlı
Devleti’nin Avrupa’ya yönelişi ve Batılı ülkelerle elçilikler marifetiyle kurduğu yakın
ilişkiler, Türkçenin yabancı dil olarak öğrenimini bir ihtiyaç hâline getirmiştir. Osmanlı
Devleti’nin Batılı ülkelerle kurduğu ilişkilerin, sadece elçilik düzeyinde var olan siyasî ve
diplomatik ilişkiler olduğu söylenemez. Nitekim bu dönemde, pek çok ülkeden tüccarın,
seyyahın ve öğrencinin ticaret, kültür ve eğitim faaliyetleri için Anadolu’ya ve özellikle
İstanbul’a geldiklerini belirtmeliyiz.3 Anadolu’ya gelen elçilerin, tüccarların, seyyahların ve
öğrencilerin ziyaret ettikleri ülkeyi yakından ve tercüman desteği olmadan tanıma arzuları,
onların Türkçe öğrenmesini sağlamıştır. Osmanlı Devleti’ne, Anadolu’ya ve bu topraklarda
konuşulan dile karşı ilgi ve merakın ürünü olan pek çok kitap yazılmıştır. Osmanlı
döneminde Türkçe öğretimi alanında çalışmalar yapılmış; Fransızca, Almanca, İtalyanca,
Rusça ve İngilizce kitaplar kaleme alınmıştır.
Osmanlı döneminde İngilizlere Türkçe öğretmek amacıyla yazılan on yedi kitap
bulunmaktadır (Yeşilyurt, 2015: 21; Şahin ve Yeşilyurt, 2017: 105-106). Bu kitaplar, ön
sözleri ve yazılış amaçları bakımından değerlendirildiğinde Edwin Arnold imzasını taşıyan
“A Simple Transliteral Grammar Of The Turkish Language With Dialogues and
Vocabulary” adlı eserin ayrı bir öneme sahip olduğu görülmektedir. Bu çalışmada Edwin
1 Kıpçak döneminde Türkçe öğretimi alanında kaleme alınan eserler şunlardır: Codex Cumanicus, Kitâbü‟l-İdrâk
li-Lisâni‟l-Etrâk, Kitâb-ı Mecmû-ı Tercümân-ı Türkî ve Acemî ve Mugalî, Et-Tuhfetü‟z-Zekiyyefi‟l-Lügati‟t-
Türkiyye, Bülgatü‟l-Müştâk fî Lûgati‟t-Türk ve‟l-Kıfçak, El-Kavânînü‟l-Külliye li-Zabti‟l-Lügati‟t-Türkiyye,
Ed-Dürretü‟l-Mudiyefi‟l-Lügati‟t Türkiyye.
2 Bu konuda ayrıntılı bilgi için bkz. Abdurrahman Güzel (Ed.), Başlangıçtan Günümüze Türkçenin EğitimÖğretim
Tarihi Araştırmaları, Akçağ, Ankara 2017., Nurşat Biçer, “Hunlardan Günümüze Yabancılara Türkçe
Öğretimi”, Uluslararası Türkçe Edebiyat Kültür Eğitim Dergisi Sayı: 1/4 2012 s. 107-133.
3 Bu konuda ayrıntılı bilgi için bkz. Himmet Umunç, “Doğu ve Ötekilik: İngiliz Seyahatnamelerinde Türk
Kimliği (Lady Montagu, Richard Chandler)”, Bilig, Sayı: 66, ss. 297-314.
X. Uluslararası Dünya Dili Türkçe Sempozyumu Bildiri Kitabı
302
Arnold’un hayatından bahsedildikten sonra eser, bütün yönleriyle ele alınarak biçim ve
içerik açısından incelenecek ve eserin Türkçe öğretimine katkısı değerlendirilecektir.
1. Edwin Arnold’un Hayatı4
Robert Coles Arnold adında bir hâkimin altı çocuğundan biri olan Edwin Arnold, 10
Temmuz 1832 tarihinde Gravesend’de doğmuştur. Oxford Üniversitesi’nden ayrıldıktan
sonra, Birmingham’da bir okulda öğretmen olarak çalışmış ve 1856 yılında ise
Hindistan’daki İngiliz Hükümet Koleji’nde müdür olarak görev yapmıştır. 1861 yılında
İngiltere’ye dönmüş ve Daily Telegraph gazetesinde editör ve yazı işleri müdürü olarak
çalışmıştır. 24 Mart 1924 tarihinde Londra’da hayatını kaybetmiştir.
Eğitimci ve gazeteci unvanlarını haiz E. Arnold, şairliğiyle de tanınan bir isimdir. Bu
bağlamda Doğu’nun yaşamını, felsefesini ve inanç sistemini yorumladığı “The Light Of Asia
(Asya’nın Işığı)” adlı kitabı E. Arnold’un en bilindik eseridir. Bu kitap şairin, Budizm’in
kurucusu Gautama Buddha’nın hayatını ve öğretilerini açıklayan şiirlerini ihtiva etmektedir
(Arnold, 1884). E. Arnold’un diğer başlıca eserleri ise şunlardır: The Light of Asia (1879),
Pearls of the Faith (1883), The Light of the World (1891), Japonica (1892), The Tenth Muse
(1895), Adzuma (1893).
2. A Simple Transliteral Grammar Of The Turkish Language
XIX. yüzyılda İngilizlere Türkçe öğretmek amacıyla yazılmış on yedi kitaptan biri
de Edwin Arnold tarafından kaleme alınan A Simple Transliteral Grammar Of The Turkih
Language adlı kitaptır. Söz konusu on yedi kitap kronoloji ve bibliyografya açısından
incelendiğinde E. Arnold’un eserinin “yedinci sırada” yer aldığı görülmektedir (Şahin ve
Yeşilyurt, 2017: 106). 1877 yılında Londra’da yayımlanan ve Türkçenin dil bilgisi yapısını
dikkatlere sunan bu kitap, yetmiş dokuz sayfadan oluşmaktadır.
Yazar, kitabının ön sözünde eserinin mahiyeti, içeriği ve amacı hakkında bilgi
vermektedir. Geniş ve önemli bir coğrafyada konuşulan Türk diline ilgi çekmek isteyen
yazar, Türk dilini öğrenmek isteyenler için bir başlangıç noktası oluşturmak istemektedir.
Kitabı, birçok kaynağı inceledikten sonra derleyen yazar, hangi kaynaklardan, ne ölçüde
yararlandığını belirtmemiş ve kitabının sonunda bir kaynakça sunmamıştır. Kitabın ön
sözünde “konuşmanın gramer mimarisini” sunduğunu ifade eden yazar, kitaptaki kuralların,
diyalogların ve kelimelerin “sınırlı” fakat “yararlı” olduğuna inanmaktadır. Ayrıca Arnold
ön sözde kitabı yazma amaçlarından biri olarak da “İslam’a Adalet” kavramına küçük bir
katkıda bulunmak olduğunu dile getirmektedir (Arnold, 1877: 6). Bir kavram olarak
“İslam’a Adalet” ifadesinin ön sözde tırnak içinde yazılması bu kavram üzerine düşünmeyi
gerekli kılmaktadır. Şöyle ki, mahiyeti etraflı bir şekilde açıklanmayan bu kavram, E.
Arnold’a ait olabilir ve okuyucunun dikkatini çekmek amacıyla tırnak içinde yazılmış
olabilir. Ayrıca E. Arnold, bir başkasına ait olan bu ifadeyi hiçbir kaynak belirtmeden
eserinde kullanmış olabilir.
Türk dilini öğreterek “İslam’a Adalet” kavramına nasıl hizmet ettiğine yahut nasıl
bir katkı sunacağına açıklık getirmeyen Arnold’un, eldeki bilgi ve belgeler ışığında
Müslüman olup olmadığını tespit etmek mümkün görünmemektedir. Fakat onun, bünyesinde
saygıyı da barındıran bir ilginin ve merakın sahibi olduğu düşünülebilir. Eserin kaleme
4 Edwin Arnold’un hayatına dair ayrıntılı bilgi için bkz. britannica.com/biography/Edwin-Arnold;
en.wikipedia.org/wiki/Edwin_Arnold
X. Uluslararası Dünya Dili Türkçe Sempozyumu Bildiri Kitabı
303
alındığı dönemde siyasî anlamda millî devlet ve millî kimlik henüz teşekkül etmemiştir;
ancak İslam dendiğinde akıllara geniş bir coğrafyada hâkimiyet sağlayan Osmanlı Devleti ile
o devletin aslî unsuru olan Türkler gelmektedir. Devletin ve milletin bu ortak özelliğinden
hareketle Arnold’un Türkçe öğretmek suretiyle İslam’a hizmet etme gayesi anlaşılabilir.
Kendisinden otuz yıl sonra kaleme alınan bir Türkçe öğretimi kitabının ön sözü, E.
Arnold’un ifadelerine küçük de olsa bir açıklık getirmektedir. 1907 yılında Londra’da
yayımlanan Ottoman-Turkish Conversation-Grammar adlı kitabın ön sözünde şu ifadeler yer
almaktadır: “Türk dilinin geniş bir imparatorluğa mensup milyonlarca insan tarafından
konuşulmasına rağmen İngiltere’de ya az dikkat çekmesi ya da hiç dikkat çekmemesi
olağanüstü ve yürekler acısı bir durumdur” (Hagopian, 1907: 3). Bu satırlardan
anlaşılmaktadır ki, XIX. asırda Osmanlı Devleti’ne ve Türk diline karşı bir ilgi söz
konusudur. Fakat tıpkı Hagopian gibi E. Arnold da bu ilginin derecesinden ve somut
göstergelerinden memnun değildir.
2.1. Eserin İçerik Özellikleri
Ön sözün devamında “İçindekiler” bölümü yer almakta ve kitapta ele alınan
konuların isimleri ile hangi sayfalarda oldukları belirtilmektedir. Kitabın “İçindekiler”
bölümünde dil bilgisi terimleri İngilizce olarak sıralanmıştır ve bu bölüm, isimleri “Part I”,
“Part II” ve “Part III” olmak üzere üç başlık hâlinde düzenlenmiştir.
“Ana Hatlarıyla Türkçe Dil Bilgisi” başlıklı birinci bölüm, kitabın en temel ve uzun
bölümüdür. Bu bölüm “Alfabe” ile başlamaktadır. Burada harflerin adları ve
transkripsiyonları gösterilmiştir. Fakat harflerin başta, ortada ve sondaki şekillerinden
bahsedilmesine rağmen gösterilmemiş, kalınlık-incelik ve düzlük-yuvarlaklık uyumlarından
söz edilmemiştir. Türkçenin sağdan sola doğru okunduğunu söyledikten sonra yazar, Türk
dilinin basit fakat anlamlı ve bilimsel bir yapıya sahip olduğunu ifade etmiştir (Arnold, 1877:
10).
“İsimler” başlığında Türkçe isimlerde cinsiyet farkının olmadığından bahsedilmiş ve
isimlere “–lar/-ler” eki getirilerek çoğul yapıldığı ifade edilmiştir. Bu bilgi ve açıklamalardan
sonra durum/hâl ekleri “vezir” ve “baba” örnekleri üzerinden izah edilmiştir.
“Sıfatlar” başlığında sıfatların isimlerden önce gelmesi gerektiği vurgulanmış ve
sıfatlarda tıpkı isimlerde olduğu gibi cinsiyet farkının olmadığı ifade edilmiştir. Ayrıca “–
ca/-ce, -sız/-siz, -cık/-cik, -cağız/-ceğiz” eklerinin işlevlerinden örneklerle bahsedilmiştir.
“Sayılar” başlığında birden yirmiye kadar olan sayılar verilmiş ve Türkçede sayıların
soldan sağa doğru yazıldığı belirtilerek Türkçe ile İngilizce arasındaki bu benzerliğe dikkat
çekilmiştir. Sıra ve üleştirme sayı sıfatlarından bahsedildikten sonra “yarım, çeyrek, buçuk”
kelimeleri örneklerle izah edilmiştir.
“Zamirler” başlığında kişi, işaret, soru ve belgisiz olmak üzere zamir çeşitlerinden
bahsedilmiştir. Ayrıca bu bölümde ilgi zamirinden ve dönüşlülük zamirinden de söz
edilmiştir.
“Fiiller” başlığında fiillerin mastar hâllerinden, olumsuzluk ekinden bahsedilmiş;
ayrıca yeterlilik fiili ile fiilde çatı üzerinde durulmuştur. Sonrasında haber ve dilek kipleri
“sevmek” fiili üzerinden anlatılmıştır. Sıfat-fiil ve zarf-fiil konusu anlatılırken yine “sevmek”
fiili örnek olarak seçilmiştir. Bu başlık altında verilen örnekler bir bağlam içinde
sunulmamış, sadece fiile getirilen ekleri göstermekle yetinilmiştir.
X. Uluslararası Dünya Dili Türkçe Sempozyumu Bildiri Kitabı
304
“Zarflar” başlığı ise daha çok Türkçede zarf görevinde kullanılan kelimelerin
İngilizce karşılıklarının verildiği uzun bir liste hâlinde düzenlenmiştir.
“Edatlar” başlığında benimsenen metot da tıpkı “Zarflar” başlığındaki gibidir.
Burada yazar, “üzere, aşırı, dek, karşı, yakın, doğru, göre vb.” gibi Türkçede edat görevinde
kullanılan kelimelerin İngilizce karşılıklarını sıralamıştır.
“Bağlaçlar” ve “Ünlemler” başlıklarında ise bu kavramların dil bilgisi açısından
tanımı yapılmamış ve görevleri üzerinde durulmamış, sadece İngilizce karşılıkları verilmek
suretiyle uzunca bir kelime listesi hâlinde düzenlenmiştir.
Cümle yapısına ayrılan ikinci bölümde yazar, isim ve fiil cümlelerinden bahsederek
örnekler vermiştir. Cümle yapısı başlığı altında verilen oldukça basit örnekler Türkçe ve
İngilizce olarak sunulmuştur. Kitapta yer alan iki okuma parçasından ilki, cümle yapısına
ayrılan ikinci bölümün sonundadır. “İsa’nın Duası (Lord’s Prayer)” başlıklı bu okuma
parçası, Türkçenin yapısını göstermek amacıyla seçilmiştir. Sekiz satır uzunluğundaki bu
metin, bir satırı Türkçe, bir satırı İngilizce olmak üzere satır altı tercüme yöntemi
kullanılarak hazırlanmıştır.
Kitabın üçüncü bölümü dokuz sayfadan oluşan bir sözlük ile yedi sayfadan oluşan
bir cümle listesidir. Yazar Türkçede yaygın kullanıldığını düşündüğü kelimeleri sıralamış ve
bu kelimelerin önce İngilizcelerini sonra Türkçelerini vermiştir. Günlük hayatta sıklıkla
kullanılan cümleler de İngilizce karşılıklarıyla beraber bu bölümde yer almaktadır. Ayrıca bu
bölümde kitabın ikinci örnek metni olma özelliğini taşıyan kısa bir telgraf metnine yer
verilmiştir. Bu metinde satır altı tercüme yöntemi kullanılmamış, bir bütün hâlinde önce
İngilizcesi, sonra Türkçesi verilmiştir.
3. Eserin Türkçe Öğretim Yöntemi Açısından İncelenmesi
A Simple Transliteral Grammar Of The Turkish Language adlı eser, herhangi bir
örgün öğretim kurumunda okutulmak üzere kaleme alınmış bir ders kitabı değildir. Ancak
ana dili İngilizce olanları, Türkçe ile tanıştırmak ve onlara bu hedef dilin yapısı ile
kurallarını öğretmeyi amaçlamaktadır. Bu yönüyle adı geçen eseri Türkçe öğretim kitabı
olarak nitelemek ve eserin dil öğretim yöntemlerini muhtelif başlıklar hâlinde incelemek
mümkündür. Buna göre E. Arnold’un eserinin yöntem bakımından öne çıkan özellikleri
şöyledir:
a) Alfabe Öğretimi
Dildeki seslerin belli bir sıraya dizilmesiyle oluşan bütüne alfabe adı verilir ve alfabe
dil öğretiminin temelini teşkil eder (Akkaya ve Polat, 2013: 249; Erol, 2016: 187-188).
Tarihî süreç içerisinde kaleme alınan Türkçe öğretim kitaplarında olduğu gibi A Simple
Transliteral Grammar Of The Turkish Language adlı eserde de dil öğretimi, alfabe
öğretimiyle başlamaktadır. E. Arnold bu bölümde Osmanlı Türkçesinde var olan harfleri,
Latin alfabesindeki karşılıklarıyla beraber bir liste hâlinde vermiştir. Harf yöntemi
kullanılarak alfabe öğretimi yapmayı amaçlayan eserde, harflerin başta, ortada ve sondaki
şekilleri gösterilmemiştir. Ayrıca harf öğretimini pekiştirmek için öğrenilen harfi
çağrıştıracak bir etkinliğe yahut örnek kelimeye de yer verilmemiştir.
X. Uluslararası Dünya Dili Türkçe Sempozyumu Bildiri Kitabı
305
Tablo 1
A Simple Grammar Transliteral Grammar Of The Turkish adlı eserde alfabe
Turkish Letters English Sound Turkish Letters English Sound
ا A ض Z
ب B ط T
پ P ظ Z
ت T ع soft breathing
ث S غ guttural g and h
ج Dj ف F
چ Tch ق K
ح H ك K
خ Kh ڭ nasal n
د D ك Gu
ذ Z ل L
ر R م M
ز Z ن N
ژ J و V, O, U
س S ه H
ش Sh ى I, Y, a
ص S لا La
Yukarıdaki tablodan da anlaşıldığı gibi E. Arnold, harf/alfabe öğretimini kendi ana
dilinin imlâsına göre yapmaktadır. Bu sebepledir ki, yukarıdaki listede “c, ç, ş, ö, ü” sesleri
yer almamaktadır. Bu tarz bir alfabe öğretimi, bugünün dil öğretim yaklaşım ve
yöntemlerine göre doğru değildir. Çünkü her dil, kendi özgün alfabesiyle öğrenilmeli ve
öğretilmelidir. Böylece öğrenenin, telaffuzun yanı sıra okuma ve yazma becerilerinin de
temelini oluşturan alfabeyi tam olarak öğrenmesi ve kavraması sağlanmış olur.
Eserde bazı seslerin transkripsiyonu yazarın ana dilinin imlâsına göre yapılması
okuyuculara Türkçenin, tıpkı İngilizce gibi okunuşu ile yazılışı arasında fark olduğunu
düşündürmektedir. Buraya kadar söylenenleri, aşağıdaki örneklerle somutlaştırmak
mümkündür:
deurtindjy [dördüncü] (s. 18)
iki bootchook ghroosh [iki buçuk kuruş] (s. 18)
tcherek yol [çeyrek yol] (s. 18)
vezirlereh [vezirlere] (s. 11)
carndashimizeh [karındaşımıza/kardeşimize] (s. 21)
E. Arnold, Arap harfleriyle okuduğu kelimelerin transkripsiyonunu yukarıdaki
örneklerde görüldüğü biçimde yapmıştır. İngilizcede olmayan “ç, ö” sesleri ile İngilizcede
X. Uluslararası Dünya Dili Türkçe Sempozyumu Bildiri Kitabı
306
bazı kelimelerde “k”, bazı kelimelerde “s” olarak telaffuz edilen “c” sesini kendi dilinin
imlâsına göre yazmıştır. Ayrıca yazar, Osmanlı Türkçesinde kelime sonunda yer aldığı hâlde
okunmayan “ ه” sesini Latin harfiyle göstermiştir. Bu örneklerden hareketle, E. Arnold’un
Türkçenin telaffuzu ile imlâsının farklı olduğunu düşündüğünü söylemek mümkündür.
b) Dil Bilgisi – Çeviri Yöntemi
E. Arnold’un çalışmamıza konu olan eserinde geleneksel yöntem olarak da
adlandırılan dil bilgisi-çeviri yöntemi kullanılmıştır. Dil bilgisi-çeviri yöntemi hedef dilin
kelime ve cümle yapılarını, kurallar çerçevesinde öğretmeyi amaçlamaktadır. Bu yöntemin
bir diğer amacı da öğrenenlerin, en iyi düzeyde çeviri yapabilmelerini sağlamaktır. Bu
sebeple kuralların, kelimelerin ve cümle yapılarının ezberlenmesi önemsenir (Güzel ve
Barın, 2016: 182-183).
E. Arnold’un eseri bir bütün olarak incelendiğinde dil bilgisi-çeviri yönteminin
uygulandığı ve kitabın bu yöntemle inşa edildiği görülmektedir. Eserde dil bilgisi
konularının sistematik bir sıra ile sunulması, tümdengelim anlayışıyla önce kuralların sonra
örneklerin verilmesi eserin en belirgin özelliklerindendir. Ayrıca kitabın sonunda geniş bir
kelime listesinin varlığı ve iki okuma metninin tercüme yoluyla açıklanması eserde
kullanılan dil öğretim yönteminin özelliklerini yansıtması bakımından önemlidir. Dil bilgisiçeviri
yöntemine uygun olarak eserde verilen örnekler, kelimeler ve cümle yapıları ana
dildeki karşılıklarıyla verilmiştir. Fakat dil bilgisi kurallarının hemen ardından verilen
örnekler bir metin yahut bağlam içinde değil, kelime düzeyindedir.
c) Dil Becerileri
Dil bilgisi-çeviri yönteminin ilkelerine ve tekniklerine göre hazırlanan dil öğretim
kitaplarında dört dil becerisinden sadece okuma ve yazma becerilerine ağırlık verilir. Zira
amaç, öğrencilerin hedef dilin dil bilgisi kurallarına hâkimiyetlerinin yanı sıra hedef dilde
okuyup yazabilmeleridir. Bu yönüyle dil bilgisi-çeviri yöntemiyle kaleme alınmış kitaplarda
dinleme ve konuşma becerisinin gelişimine yönelik etkinliklere genellikle yer verilmez. E.
Arnold’un eserinde de durum bundan farklı değildir.
Dinleme ve konuşma becerilerine yönelik hiçbir etkinliğin yer almadığı kitabın ön
sözünde yazar, önce “konuşmanın gramer mimarisinin” öğrenilmesi gerektiğini, sonrasında
ise “dilin ve kulağın öğretmen” olacağını ifade etmektedir (Arnold, 1877: 6). Bu satırlardan
anlaşılmaktadır ki yazar, hedef dilin dil bilgisi yapısını öğretmeyi amaçlamakta, konuşma ve
dinleme becerilerinin gelişimini ise öğrenenin bireysel çabasına ve pratiğine bırakmaktadır.
d) Metin Seçimi
Yabancı dil öğretim kitaplarında dil bilgisi kurallarının pekiştirilmesi ve okuma
becerisinin geliştirilmesi için örnek metinlere ihtiyaç vardır. Bu metinler, öğrencinin ilgisini
çekecek nitelikte olmalı ve öğrendiklerini uygulayabilme imkânı sunmalıdır. Ayrıca
öğrenme sınıf ortamının dışında da devam ettiği için ders materyali olarak seçilen metinlerin
günlük hayatta karşılaşılması mümkün “güncel metinler” olmasına dikkat edilmelidir
(Başoğul ve Aksu, 2016: 91).
X. Uluslararası Dünya Dili Türkçe Sempozyumu Bildiri Kitabı
307
E. Arnold’un kitabından dil bilgisi kurallarının ardından verilen örneklerin kelime
düzeyinde olduğunu ve bir bağlam içinde sunulmadığını belirtmiştik. Bu örneklerin yanı sıra
kitapta iki okuma metnine yer verilmiştir. Bu metinlerden ilki “Lord’s Prayer (İsa’nın
Duası)” başlıklı metin, ikincisi ise “Example Of Short Letter (Kısa Mektup Örneği)” başlıklı
metindir. İlk metinde satır altı tercüme yöntemi uygulanmış ve metin bir satır Türkçe bir satır
İngilizce olmak üzere tanzim edilmiştir. İkinci örnekte ise metin, önce Türkçe ardından
İngilizce olarak verilmiştir. Her iki metinde yazar, hangi dil bilgisi yapısını yahut hangi
kazanımı ölçtüğünü belirtmemiştir. Ayrıca metinlerin devamında herhangi bir soru da
bulunmamaktadır. Metinle ilgili yapılacak bütün çalışmalar, öğrenenin keşfine ve çabasına
bırakılmıştır.
Söz konusu iki okuma metninin dışında eserdeki metin seçiminin diyalog olduğunu
söylemek mümkündür. Zira kitabın sonunda günlük hayatta sıklıkla karşılaşılan yetmiş
dokuz cümle, önce İngilizce sonra Türkçe olmak üzere sıralanmıştır. Bu cümleleri şu
örneklerle göstermek mümkündür:
You are welcome. – Khosh geldin. (s. 73)
How is your health? – Keyfiniz nasildir? (s. 73)
How is your father? – Pederunuz nasildir? (s. 73)
Today I have much business. – Tchok ishim var boo gun. (s. 74)
Where are you going? – Neredyeh gideyorsiniz? (s. 78)
What have we for dinner to-day? – Boo guiun yemekdeh neh-miz var? (s. 78)
How do yo sell it? – Katchia virirsiniz? (s. 79)
e) Öğrenme-Öğretme Süreci
Öğrenme-öğretme süreci öğretmen, içerik, yöntem ve öğrenci olmak üzere dört
temel ögenin plânlı ve programlı iletişimi ile gerçekleştirilir. Ancak günümüzde “öğretmen
ve öğrenci arasındaki çizgi belirsiz” bir hâle gelmiştir (Öztürk, 2016: 333). Zira bugün
öğretmen, mutlak doğrunun kaynağı değil, öğrencileri araştırmaya yönelten ve onların
sistemli çalışmalarına rehberlik eden bir yol gösterici konumundadır. Öğrenme-öğretme
sürecinin başarıyla devam etmesi ve tamamlanması için öğrenen ile öğretici arasında plânlı
programlı bir iletişim olmalıdır. Sözünü ettiğimiz plân ve programdan kastımız, ders plânı ve
ölçme değerlendirme süreçleridir.
E. Arnold’un eseri, öğrenen ve öğreten etkileşimi olmadan Türkçe öğretmeyi
amaçlayan bir kitaptır ve bir ders kitabı içeriğine uygun olarak hazırlanmamıştır. Söz gelimi
kitapta bölümler, üniteler hâlinde düzenlenmemiş, konu ile ilgili hazırlık çalışmaları ile
bölüm/ünite sonlarında kazanımları ölçen etkinliklere yer verilmemiştir. Dolayısıyla bu
kitapta hazırlık, ders işlenişi ve ölçme-değerlendirme gibi süreçlerle karşılaşılmamaktadır.
f) Kültür Aktarımı
Yabancı dil öğrenmek, sadece bir dilin dil yapısını öğrenmek ve o dile ait belli başlı
kelimeleri ezberlemek anlamına gelmez. Yabancı dil öğrenen bireyler, hedef dili
öğrendikleri gibi, o dilin taşıdığı kültürü ve kültürel değerleri de doğrudan yahut dolaylı bir
biçimde öğrenirler. Bu tabii bir durumdur. Zira dildeki her kelimenin, cümlenin ve ifadenin
kültürde bir karşılığı vardır. Atasözleri ve deyimler başta olmak üzere kalıplaşmış ifadelerin
X. Uluslararası Dünya Dili Türkçe Sempozyumu Bildiri Kitabı
308
tamamı dille birlikte kültürün de öğrenilmesini sağlayan vasıtalardır (Güzel ve Barın, 2016:
260). Türkçenin yabancı dil olarak öğretilmesinde Türk kültürünün ders plânına ve öğretim
programına dâhil edilmemesi düşünülemez. Nitekim günümüzde yabancı dil olarak Türkçe
öğretimi kitaplarında ve derslerinde dille birlikte kültürün de verilmesi konusunda bir görüş
birliği söz konusudur.
E. Arnold’un kitabında sistematik ve bütünlüklü bir biçimde kültür aktarımın
yapıldığını söylemek pek de mümkün değildir. O kadar ki kitapta yer alan “İsa’nın Duası”
başlıklı okuma parçası, yazarın öz kültürünün izlerini taşıyan bir metindir. Ancak Türk
kültürüne ait unsurların kitabın sonunda yer alan cümle listesinde göze çarpmaktadır ve bu
cümleler, inancın dile yansıyan biçimleridir. Söz konusu cümleleri şu şekilde göstermek
mümkündür:
Thank God. I am well. – Shukur Allahah, khoshim. (s. 73)
May God reward you. - Allah berekiat virsoon. (s. 73)
May her heard be preserved. – Bashiniz sagh olsoon. (s. 73)
God speed you. – Allah yol vire. (s. 75)
God thank you, gentlemen. – Allah razi olah, effendilerim. (s. 76)
May God repay you. – Allah inayet eileyeh. (s. 77)
4. Sonuç
1832 yılında İngiltere’de doğan Edwin Arnold, eğitimci ve gazeteci kimliklerinin
yanı sıra şairliğiyle de tanınan bir şahsiyettir. Onun eğitimci kimliğinin bir mahsul olan A
Simple Transliteral Of The Turkish LanguageWith Dialogues And Vocabulary adlı eser,
1877 yılında Londra’da yayımlanmıştır. Adı geçen kitap XIX. yüzyılda kaleme alınan diğer
on yedi kitaptan biridir ve bu kitabın amacı İngilizlere Türkçe öğretmektir. Diğer kitaplar
arasında E. Arnold’un kitabının önemli kılan özellik, yazarın ön sözde belirttiği “İslam’a
Adalet” meselesidir. E. Arnold, eserinin “İslam’a Adalet” kavramına küçük bir katkı sunma
amacı taşıdığını ifade etmektedir (Arnold, 1877: 6). Tarihî süreç içinde İslam dendiğinde
akıllara Türkler ve Osmanlı Devleti gelmektedir. E. Arnold da İslam’ın siyasî ve kültürel
anlamda temsilciliğini yapan milletin dilini öğreterek İslam’a hizmet etmeyi
amaçlamaktadır. E. Arnold’un bu girişimi ve çabası, İslam’a ve Türk diline duyduğu ilginin
ve merakın bir sonucu olarak yorumlanabilir.
Yetmiş dokuz sayfadan oluşan kitap, üç bölüm hâlinde düzenlenmiştir. Bu bölümler
sırasıyla Türkçenin dil bilgisi konularına, cümle yapısına ve sözlük mahiyetinde bir kelime
listesine tahsis edilmiştir. Fakat kitabın bölümleri bir ders plânı yahut ünite esasına
dayanmamaktadır. Kitabın birinci bölümünde Türkçenin dil bilgisi konuları sırasıyla alfabe,
isim, sıfat, sayılar, zamir, fiil, zarf, edat, bağlaç ve ünlem başlıkları altında verilmiştir. İkinci
bölümde Türkçenin söz dizimi okuma parçası örnekleriyle açıklanmıştır. Üçüncü bölümde
ise Türkçede sıklıkla kullanılan kelimeler ve cümleler liste hâlinde sıralanmıştır.
E. Arnold’un kitabı dil öğretim yöntemi bakımından incelenmiş ve şu sonuçlara ulaşılmıştır:
o Eser, geniş bir coğrafyada milyonlarca insan tarafından konuşulan Türk dilini
öğretmek ve ona hak ettiği ilgiyi adaletli bir biçimde göstermek amacıyla
yazılmıştır.
X. Uluslararası Dünya Dili Türkçe Sempozyumu Bildiri Kitabı
309
o Eserde hedef dil ile ana dil birlikte kullanılmıştır.
o Eserde alfabe öğretimi, harf yöntemi ile yapılmıştır.
o Eserde hâkim olan yöntem, dil bilgisi-çeviri yöntemidir.
o Eserde dil becerilerinden okumaya ve yazmaya önem verilmiş; diğer becerilerin
gelişimine yönelik etkinlikler ve alıştırmalara yer verilmemiştir.
o Eserde iki okuma parçası yer almaktadır. Bu metinlerin amacı öğrenenlerin üst
düzey çeviri yapabilmelerine yardımcı olmaktır. Ancak kitabın sonunda Türkçede
sıklıkla kullanıldığı düşünülen cümleler yer almaktadır. Bu örnek cümlelerden
hareketle yazarın metin tercihinin diyalog olduğu söylenebilir.
o Eserde öğrenme-öğretme sürecinin birer parçası olan ders plânı, derse hazırlık,
ölçme değerlendirme gibi unsurlar yer almamaktadır.
o Eserde kültür aktarımı, kültürün taşıyıcısı konumundaki dil ile inancın dile yansıyan
ifadeleriyle yapılmıştır.
Sonuç olarak eklemek gerekir ki, hangi dilde ve hangi dönemde kaleme alınmış
olursa olsun Türkçenin yabancı dil olarak öğretimi alanına ait kitapların biçim ve içerik
bakımından incelenerek dil öğretim yöntemlerinin değerlendirilmesi, günümüzdeki
çalışmalara yol gösterecek ve katkı sunacaktır. A Simple Transliteral Grammar Of The
Turkish Language adlı kitap da XIX. yüzyılda özelde İngilizlerin, genelde ise Avrupalıların
Türk diline ve kültürüne bakışlarını dikkatlere sunması bakımından önemli bir çalışmadır.
X. Uluslararası Dünya Dili Türkçe Sempozyumu Bildiri Kitabı
310
Kaynakça
Akkaya, A., Polat, H. (2013). Seslere Dayalı Alfabe Eğitimi. Mustafa Durmuş-Alpaslan
Okur (Ed.), Yabancılara Türkçe Öğretimi El Kitabı içinde (ss. 249-258).
Arnold E., (1883). Pearls Of The Faith. New York: John B. Alden.
Arnold, E., (1877). A Simple Transliteral Grammar Of The Turkish Language. Londra:
Trubner & Co., Ludgate Hill.
Arnold, E., (1884). Poetical Works Of Edwin Arnold. New York: John W. Lowell.
Barın, E. (2010). Yabancılara Türkçe Öğretimi Amacıyla Yazılan “Ecnebilere Mahsus”
Elifbâ Kitabı Üzerine. Türklük Bilimi Araştırmaları Dergisi, 27, 121-136.
Başoğul, D., Aksu, C. (2016). Yabancı Dil Olarak Türkçe Okuma Öğretimi ve Örnek Ders
Malzemeleri. Faruk Yıldırım-Burak Tüfekçioğlu (Ed.), Yabancı Dil Olarak Türkçe
Öğretimi Kuramlar-Yöntemler-Beceriler-Uygulamalar içinde (ss. 79-114).
Biçer, N. (2012). Hunlardan Günümüze Yabancılara Türkçe Öğretimi. Uluslararası Türkçe
Edebiyat Kültür Eğitim Dergisi, 1(4), 107-133.
Erol, H. F., (2016). Yabancı Dil Olarak Türkçe Öğretiminde Yazma Becerisi. Faruk
Yıldırım-Burak Tüfekçioğlu (Ed.), Yabancı Dil Olarak Türkçe Öğretimi Kuramlar-
Yöntemler-Beceriler-Uygulamalar içinde (ss. 177-218).
Güzel, A., Barın, E., (2016). Yabancı Dil Olarak Türkçe Öğretimi. Ankara: Akçağ.
Hagopian, V. H., (1907). Ottoman-Turkish Conversation-Grammar. London: Heidelberg.
Öztürk, B., (2016). Yabancı Dil Olarak Türkçe Öğretiminde Materyal Tasarımı-Süreçler ve
Etkinlikler. Faruk Yıldırım-Burak Tüfekçioğlu (Ed.), Yabancı Dil Olarak Türkçe
Öğretimi Kuramlar-Yöntemler-Beceriler-Uygulamalar içinde (ss. 325-352).
Şahin A., Yeşilyurt, E. (2017). Osmanlı Döneminde İngilizlere Türkçe Öğretimi Kitaplarının
Bibliyografik Olarak İncelenmesi. Karaelmas Journal of Educational Sciences 5
(2017) 102-113.
Yeşilyurt, E., (2015). Osmanlı Döneminde İngilizlere Türkçe Öğretimi. ÇOMÜ Eğitim
Bilimleri Enstitüsü Türkçe Eğitimi Ana Bilim Dalı Yayımlanmamış Doktora Tezi.
Yeşilyurt, E., (2016). Osmanlı Döneminde İngilizlere Türkçe Öğretmek Amacıyla Yazılan
Kitapların Dil Öğretimi Açısından Değerlendirilmesi. Ana Dili Eğitimi Dergisi, 4(3),
277.294.

