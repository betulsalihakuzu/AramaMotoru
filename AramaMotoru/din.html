 Bilgi üretme, aktarma ve anlamlandırma süreci olarak tanımlanabilecek iletişim, duygu, düşünce ya da bilgilerin akla gelebilecek her türlü yolla başkalarına aktarımıdır. Kaynaktan gelen mesajın alıcıya ulaşma süreci olan iletişimde anlamak, anlatmak, tanımak, tanıtmak, iletmek, konuşmak, anlamlandırmak gibi temel eylemler mevcuttur. Kaynağın Tanrı olduğu ve alıcının insan olduğu ya da tam tersi kaynağın insan ve alıcının Tanrı olduğu iletişim türü ise din felsefesinin önemli konularından biridir. Kutsalla karşılaşma tecrübesinin bir biçimi olarak Tanrı’yla iletişim vahiy örneğinde Tanrı’nın insanla iletişimi ve dua örneğinde insanın Tanrı’yla iletişimi olmak üzere temelde ikiye ayrılır ve çift yönlü bir özellik arz eder. Normal ve bilinçli iletişimin eşitler arasında yapıldığı düşünüldüğünde ise Tanrı ile insan arasında kurulması muhtemel ilişki ve buna bağlı olarak gerçekleşebilecek iletişim ontolojik farklılık engeliyle karşılaşır. Bu durumda günlük sıradan bilincin dili kullanarak gerçekleştireceği bir iletişim modelinde ya Tanrı’nın insanın seviyesine inmesi ya da insanın Tanrı seviyesine çıkması gerekecektir. Bu iki durum ise Tanrı’nın sonsuzluğu ve insanın sonluluğu açısından düşünüldüğünde imkânsız görünmektedir, ayrıca Tanrı ve insan farklı ontolojik boyutlarda yer almaktadır. Böylece Tanrı ile insan arasında gerçekleşmesi mümkün iletişim formu günlük sıradan bilincin dil aracılığıyla meydana getirdiği bilinçli iletişimden farklı olmak durumundadır. Zaten rasyonel özelliğe sahip ve dil ile ilişkili günlük sıradan bilinç, bilinç türlerinden sadece birini teşkil eder. Tanrı ile insan arasında gerçekleşmesi muhtemel iletişim, ontolojik farklılık dolayısıyla dil dışında alternatif iletişim araçları gerektirdiği için bilinçli iletişimin yerine bilinçdışı iletişimi elzem kılar. Tam burada içgüdünün işlevsel olduğu bilinçaltı ile sezginin işlevsel olduğu bilinçüstü farklı bilinç durumları olarak farklı bir iletişime imkân tanır. İstemsiz hareketlerin merkezi ve geçmiş yaşantıların bir deposu olarak bilinçaltı insanın Tanrı’ya yöneltmek istediği taleplerini içerirken, dilin yetersizliği dolayısıyla susması, kalbin konuşması ve sezgilerin açılması anlamlarında bir sessizlik diline sahip bilinçüstü ise sessizlikle beliren içsel duaları Tanrı’ya ulaştırır. Görüldüğü gibi hem bilinçaltı hem de bilinçüstü birlikte hareket ederek dinsel ve manevi bir iletişimi mümkün kılar. Bilinçaltı ve bilinçüstü formlarıyla Tanrı’yla iletişimi alternatif Tanrı anlayışlarından deizm müdahale etmeyen aşkın Tanrı anlayışıyla dışlamakta, Tanrı’yla evrenin birliğini olumlayan içkin Tanrı anlayışıyla panteizm ise anlamsız hale getirmektedir. Buna mukabil bilinçaltı ve bilinçüstü iletişim formlarıyla Tanrı’yla gerçekleştirilebilecek muhtemel iletişime aşkın ve içkin Tanrı anlayışlarının bir sentezini sunan teizm imkân vermektedir.
Anahtar Kelimeler: Din Felsefesi, İletişim, Tanrı, Bilinçdışı, Bilinçaltı, Bilinçüstü.
ABSTRACT
Communication that can be defined as the process of producing, transferring and making sense of information is the transference of emotion, thought or information in any conceivable way to others. There are basic actions such as understanding, telling, recognizing, introducing, communicating, speaking and making sense in communication, which is the process of receiving the message from the source to the recipient. The type of communication in which the source is God and the recipient is human, or vice versa, is one of the important subject of philosophy of religion. Communication with God as a form of the experience of encounter with the sacred is basically divided into two: God’s communication with man in the case of revelation and man’s communication with God in the the case of prayer and it is also bidirectional. Considering that normal and conscious communication is occured between equals, the possible relationship between God and human beings and the possible communication that may occur due to this is faced with the obstacle of ontological
1 Sinop Üniversitesi, İlahiyat Fakültesi, Felsefe ve Din Bilimleri Bölümü, Din Felsefesi, Türkiye
fyuce@sinop.edu.tr
I. Uluslararası Din Ve İnsan Sempozyumu “Din, Dil Ve İletişim”
6
difference. In this case, it is necessary that either God would descend to the level of man or man would rise to the level of God in a communication model that the ordinary consciousness occured by using the language. These two situation seem to be impossible in terms of the infinity of God and the finiteness of man. God and man are also in the different ontological dimensions. Thus, the communication between God and man is expected to be different from conscious communication that the ordinary consciousness occured by using the language. At the same time ordinary consciousness which is rational and associated with language is just one type of consciousness. Possible communication between God and man requires alternative means of communication other than language due to ontological differences and makes unconscious communication essential instead of conscious communication. Right here the subconsciousness in which the instinct is functional and the overconsciousness in which intuition is functional make a different communication possibe as the different states of conscousness. The subconscious as the center of involuntary movements and as a repository of past experiences includes the demands of human beings that they wish to transmit to God while the overconsciousness in which has a language of silence that is silence of language due to its inadequecy, speaking of the heart and emanating of the intuitions transfers the inner prayer to God. As it seen, both subconsciousness and overconsciousness make the religious and spiritual communication possible. Deism excludes communication with God in subconscious and overconscious forms due to its understanding of transcendental God that does not interefere in the universe and panteism makes it meaningless due to its understanding of immanent God that affirms the unity of the universe with God. On the other hand, teism makes it possible due to its understanding of both transcendental and immanent God that offers a synthesis between these understandings.
Keywords: Philosophy of Religion, Communication, God, Unconsciousness, Subconsciousness, Overconsciousness.
GİRİŞ
Kaynaktan gelen mesajın alıcıya ulaşma süreci olan iletişimde bilgi ve anlam alışverişi gerçekleşmektedir. Bilgi ve anlam alışverişi rasyonel bilincin hâkim olduğu, iki kişi arasında gerçekleşen bilinçli bir iletişimde görüldüğü gibi rasyonel bilincin dışında farklı bilincin devrede olduğu bilinçdışı bir iletişimde de gerçekleşebilir. Hem insanlar arasında gerçekleşen eşitler arası iletişimde hem de Tanrı-insan arasında gerçekleşen eşit olmayanlar arasındaki dini ve manevi bir iletişimde mesaj ve anlam alışverişi bilinçli alanda gerçekleşebileceği gibi bilinçdışını da kapsayan daha geniş bir alanda da gerçekleşebilir. Bu çalışmada aklın hâkimiyetinde günlük sıradan bilincin devrede olduğu dil aracılığıyla gerçekleşen bilinçli bir iletişime mukabil bilinçaltı ve bilinçüstü formlarıyla bilinçdışına açılan, sezgi ve duyguların açığa çıktığı dilin yetersiz kaldığı farklı bir iletişim formu olarak Tanrı’yla bilinçdışı iletişim Tanrı’yla bilinçli iletişime alternatif olarak ele alınacaktır. Dünyaya dönük, somut planda gerçekleşen maddi iletişimin yanı sıra öte dünyaya dönük, soyut planda gerçekleşen dini ve manevi bir iletişimin imkânı sorgulanacaktır.
Dini iletişim kavramı hem Tanrı ile insan arasındaki iletişimi, hem de konusu din olan insanlar arasındaki iletişimi kapsamaktadır. Bu çalışmada birinci versiyon ele alınacaktır, Tanrı’dan gelen mesajın yani dinin insanlara aktarımını ele alan ikinci versiyon ise konu dışı bırakılmaktadır.2 Bu çalışmada dini ve manevi iletişimden kastedilen Tanrı ile insan arasında gerçekleşen çift yönlü bir iletişimdir. Kaynağın Tanrı olduğu ve alıcının insan olduğu ya da tam tersi kaynağın insan ve alıcının
2 Bu çalışmada ele alınan dini iletişim kavramının kapsamının şekil üzerinden gösterimi için bk. Şekil 1: Din Felsefesi Problemi Olarak Dini ve Manevi İletişim. Dini iletişim kavramı ikinci versiyonuyla daha çok din eğitimi sahasında kullanılmaktadır. Dini iletişim kavramını başlığa taşıyarak ikinci şekliyle ele alan, dini iletişim kavramını “dini mesajların otorite kişiler vasıtasıyla diğer insanlara nakli” şeklinde ele alan bir çalışma için bk. Mustafa Köylü, Psiko-Sosyal Açıdan Dini İletişim, 2. Baskı (Ankara, Ankara Okulu Yayınları, 2006), 217. Bu çalışmada Tanrı ve insan arası iletişimi de kapsayacak şekilde dini iletişimin pek çok çeşidi olduğuna değinilir; fakat Tanrı’dan alınan mesajın insanlar arasında etkili bir iletişim kullanılarak anlatılması meselesine odaklanılır. Benzer bir odaklanmayı daha açık bir şekilde başlığa taşıyan diğer bir eser için bk. Ahmet Koç, Din Eğitiminde Etkili İletişim, 4. Baskı (İstanbul: Rağbet Yayınları, 2016).
I. Uluslararası Din Ve İnsan Sempozyumu “Din, Dil Ve İletişim”
7
Tanrı olduğu iletişim türü din felsefesinin önemli konularından biridir. Tanrı’yla iletişim kutsal ile karşılaşmadan birleşmeye kadar duyumsama, algılama, hissetme, dua, vahiy, işaret görme, birlik vb. tecrübeleri inceleyen dini tecrübenin konularından biridir.3 Dini tecrübe kapsamında konuyla ilişkili şu soru sorulabilir: “Kutsalla karşılaşma tecrübelerinden biri olarak Tanrı’yla iletişim mümkün müdür?” Ayrıca Tanrı’yla iletişim, “Tanrı hakkında konuşmak mümkün müdür?” sorusunu merkeze alan din dili konusuyla yakından ilgilidir. Bu çalışmada Tanrı’yla iletişim din dilinin merkezi sorusunu “Tanrı’yla konuşmak mümkün müdür?” ve “Tanrı’nın insanla konuşması mümkün müdür?” şeklinde iki farklı perspektifle yeniden ele alacaktır.
Kutsalla karşılaşma tecrübesinin bir biçimi olarak Tanrı’yla iletişim vahiy ve kutsal kitaplar örneğinde Tanrı’nın insanla iletişimi; dua örneğinde insanın Tanrı’yla iletişimi olmak üzere temelde ikiye ayrılır ve çift yönlü bir özellik arz eder. Peki bu iletişim türü günlük sıradan bilinç tarafından dil aracılığıyla gerçekleştirilebilir mi? Tanrı tecrübesinin bir biçimi olarak Tanrı’yla iletişimin kapsamı nedir? Ontolojik farklılıkları bulunan iki varlığın iletişimi nasıl mümkün olabilmektedir? Tanrı’yla iletişim bilinç sınırlarını aşıp alternatif bilinç durumlarını mı gerektirir? Gelinen bu noktada bilinçaltı ve bilinçüstü formlarıyla Tanrı’yla iletişimden ne kastedilmektedir? Bu soruların cevaplarının arandığı bu çalışmanın birinci bölümünde bilinç, iletişim kavramları ve bu iki kavramın oluşturduğu bilinçli iletişim kavramı bilinçli dini iletişimi temellendirebilmek adına ele alınacaktır. İki insan arasında yani eşitler arasında aklın hâkimiyetinde ve dil aracılığıyla gerçekleşen bilinçli bir iletişimden yola çıkılarak Tanrı-insan arasında yani eşit olmayanlar arasında gerçekleşen bilinçli bir iletişimin imkânı sorgulanacak ve çeşitli Tanrı anlayışlarının yaklaşımları bu kapsamda değerlendirilecektir. Çalışmanın ikinci kısmında bilinçaltı ve bilinçüstü kavramlarından hareketle bilinçdışı iletişim kavramı bilinçdışı dini iletişimi temellendirebilmek adına ele alınacaktır. İki insan arasında yani eşitler arasında dil dışında alternatif iletişim araçlarıyla gerçekleşen bilinçdışı bir iletişimden yola çıkılarak Tanrı-insan arasında yani eşit olmayanlar arasında gerçekleşen bilinçdışı bir iletişimin imkânı sorgulanacak ve çeşitli Tanrı anlayışlarının yaklaşımları bu kapsamda değerlendirilecektir.
1.İLETİŞİM, BİLİNÇ VE BİLİNÇLİ DİNİ İLETİŞİM
Felsefede iletişim “zihinler ya da benler arasında kurulan; düşünce, mesaj, niyet ve anlamların bir zihinden diğerine aktarılmasını sağlayan etkileşimdir.”4 Kişiler arası ilişkiyi ve bilgi akışını merkeze alan iletişim,5 “duygu, düşünce ya da bilgilerin akla gelebilecek her türlü yolla başkalarına aktarılması”6 şeklinde anlaşılmaktadır. Kaynaktan gelen mesajın alıcıya iletildiği bir süreç olarak iletişim bilgi, mesaj ya da ileti alış verişi olarak da tarif edilebilir. İletişim olabilmesi için bir mesaj alışverişinin yani iki yönlülüğün olması gerektiğine göre iletişim iki kişiyi ilişki içine alan bir süreçtir.7 “Bir anlamda, varlığın bilgisinin kodlanması, nakledilmesi ve çözümlenmesi süreci”8 olan iletişim kısaca, “bilgi üretme, aktarma ve anlamlandırma süreci”9 olarak tanımlanmaktadır. Mesajı veren ile mesajı alan arasında oluşan etkileşimde anlam merkezi öneme sahiptir. Böylece iletişim zihinler arası bir anlam alışverişi olarak da anlaşılabilir.10 Anlamı olan, mesaj barındıran ve iletiye sahip her şey iletişimin kapsamına girer. Anlam genellikle mesajın ulaştığı yerde belirginleşir. Anlam merkezli iletişimde mesajın alıcıdaki yansıması önem arz eder. “Varlığın kendisi ve çevresiyle ilişkisine dair bir süreç”11 olan iletişim iki
3 Fatma Yüce, Dini ve Mistik Tecrübede Evrensel Öz (Ankara: Elis Yayınları, 2016), 74.
4 Ahmet Cevizci, Paradigma Felsefe Sözlüğü (İstanbul: Paradigma Yayınları, 1999), 456.
5 Afşar Timuçin, Felsefe Sözlüğü (İstanbul: Bulut Yayınları, 2004), 273.
6 Türk Dil Kurumu, “Genel Türkçe Sözlük”, erişim: 05.09.2019, http://sozluk.gov.tr/
7 Doğan Cüceloğlu, Yeniden İnsan İnsana, 27. Basım (İstanbul: Remzi Kitabevi, 2011), 13, 71.
8 Emre Bağce, “İletişim ve İnsan”, Din ve Hayat, 22 (Haziran 2014): 6.
9 Üstün Dökmen, İletişim Çatışmaları ve Empati (İstanbul: Sistem Yayınları, 1998), 19.
10 Abdülkuddüs Bingöl, “İletişim Bağlamında Mantık ve Dil”, İstanbul Üniversitesi İletişim Fakültesi Dergisi, 0/9 (Şubat 2012): 146.
11 Emre Bağce, “İletişim ve İnsan”, 4.
I. Uluslararası Din Ve İnsan Sempozyumu “Din, Dil Ve İletişim”
8
insanın birbirini farkına vardığı andan itibaren başlar ve arasında mesaj alışverişinin olduğu sürece devam eder.12
İngilizce ve Fransızcada communication kelimesiyle karşılanan iletişimin13 kökü Latince “communicationem” (yalın communicatio) kelimesine dayanır. Latince “communicare” fiili anlatmak, nakletmek, söylemek, bilgilendirmek, eklemek, birleştirmek, iştirak etmek anlamlarına gelmektedir. Bu kelime “yaygın, herkese açık, genel” manalarına gelen “communis” kelimesinden türemiştir.14 Kaynaktan gelen mesajın alıcıya ulaşma süreci olan iletişimde anlamak, anlaşmak, anlatmak, tartışmak, tanımak, tanıtmak, tanışmak, (mesaj) iletmek, konuşmak, yazmak, dinlemek, susmak, anlamlandırmak gibi temel eylemler mevcuttur. Fakat insanlar iletişimi genellikle karşılıklı konuşmayla sınırlandırır, oysaki iletişim anlam alışverişi olduğuna göre konuşmanın dışında da iletişim gerçekleşebilir.15 İletişim konuşmayla gerçekleşen sözlü iletişim, yazı ile gerçekleşen yazılı iletişim olacağı gibi jest, mimikler ve beden diliyle gerçekleşen sözsüz iletişim de olabilir. Hayvanlarla iletişim ve evrensel iletişim olarak müzik hatırlandığında sözsüz ama sesli iletişimin de önü açılır. Zihnin mesajı sözle, kalbin mesajı ise sözsüz aktarıldığına göre konuşmayla gerçekleşen sözlü iletişim akıl, mantık ve düşünceyi; konuşma dışında gerçekleşen sözsüz iletişim duyguları ve ilişkileri en etkili biçimde aktarır.16
İletişim kavramından sonra bilinçaltı ve bilinçüstü kavramlarına bir zemin oluşturması açısından bilinç kavramının tanımlanması uygun görünmektedir. Şuur kelimesiyle eş anlamlı olarak kullanılan bilinç genellikle insanda farkındalığın, duygunun, algının ve bilginin merkezi olarak kabul edilir. Zihnin kendi içeriklerinin farkında olduğu, içebakış yoluyla bilinen, duyumları, algıları ve anıları ihtiva eden bölümü olarak bilinç insanın kendisine, yaşanmışlıklarına ve kendisi dışındaki tüm dünyaya yönelik bilişimidir. Bu tanımlamayla bilinç, düşünme eylemi ve akıl ile yakından ilişkilidir.17 Bu anlamdan yola çıkılarak yaygın ve yanlış bir şekilde bilinç kavramı bilgi kavramıyla özdeşleştirilip bilinçlilik bilgililiğin bir sonucu olarak görülmüştür.18 Bunun dışında bilincin kişinin içinde ya da dışında var olan bir şeye ilişkin sezgi şeklinde aklın dışında sezgi merkezli tanımlaması da yapılmıştır. Öznenin kendi üzerine dönüp, kendisini kendi düşüncesiyle kavraması ve kendisine bir nesne olarak dışarıdan bakması durumu olarak benle ilgili bütün yaşanmışlıkları kapsayan bilinç, kişinin kendini tanıma yetisi olarak anlaşılabilir.19
İletişim ve bilinç kavramları tanımlandıktan sonra yeni bir soru belirir: Bilinçli iletişimden ne anlaşılmaktadır? İletişim Tanrı merkezli ele alındığında ise bu soruyu ikinci bir soru takip eder: Tanrı’yla iletişim bilinçli bir iletişim midir? Soru daha açık bir şekilde sorulduğunda şu şekli alır: Mesajı alan ya da verenden herhangi birisi Tanrı olduğu zaman iletişim normal düzeyde bilinç alanında gerçekleşebilir mi? Bu iletişimde dil ne kadar yeterli olur? Bu sorular ışığında öncelikle bilinçli iletişimin kapsamı ortaya konulmalıdır. Kısaca ifade edilecek olursa kişinin kendisini farkında olduğu, aklın devrede olduğu ve dilin kullanıldığı bilinç düzeyinde bir iletişim bilinçli iletişim olarak anlaşılabilir. “Bilinçli iletişim, anlamlı yaşama, anlamlı yaşam da sakin ruh halinin gelişmesine”20 imkân sağlar. “Belirli bir düşünce, mesaj ya da bilinç içeriğinin söz, konuşma ya da söylenimler türünden fiziki araçlarla bir insandan, kişi ya da zihinden bir başkasına aktarılması süreci”21 olarak bilinç düzeyinde gerçekleştirilen iletişimin aracı
12 Doğan Cüceloğlu, İletişim Donanımları, 53. Basım (İstanbul: Remzi Kitabevi, 2002), 45.
13 Cevizci, Paradigma Felsefe Sözlüğü, 456. İletişim kavramı için eski Fransızcada “comunicacion” modern Fransızcada “communication” ifadesi kullanılır. Bk. Online Etymology Dictionary, “communication”, erişim: 24.09.2019, https://www.etymonline.com/word/communication#etymonline_v_17245
14 Online Etymology Dictionary, “communication”.
15 Cüceloğlu, İletişim Donanımları, 45.
16 Cüceloğlu, Yeniden İnsan İnsana, 26.
17 Cevizci, Paradigma Felsefe Sözlüğü, 145; Bedia Akarsu, Felsefe Terimleri Sözlüğü (Ankara: Türk Dil Kurumu Yayınları, 1975), 32.
18 Timuçin, Felsefe Sözlüğü, 75-76.
19 Cevizci, Paradigma Felsefe Sözlüğü, 145; Akarsu, Felsefe Terimleri Sözlüğü, 32.
20 Cüceloğlu, Yeniden İnsan İnsana, 17.
21 Cevizci, Paradigma Felsefe Sözlüğü, 456. Dili ve bilinci merkeze alan hâkim tanımlama esasında bilinçli iletişime tekabül etmektedir. O açıdan bu iletişim tanımlaması da bilinçli iletişime tekabül eder. Giriş kısmında
I. Uluslararası Din Ve İnsan Sempozyumu “Din, Dil Ve İletişim”
9
olarak dil, “her şeyden önce kavramları belirten bir göstergeler sistemidir.”22 “Ayrıca insanda en yetkin iletişim aracı dildir. Dil ve davranış insanlar arasında yoğun bir iletişim ağı oluşturur.” 23 İletişim bağlamında dil, mesajı veren ile alan arasında kurulan köprüde en önemli anlam taşıyıcısıdır.24 Günlük sıradan bilinç düzeyinde dil aracılığıyla gerçekleşen iletişimde dünya ile ilgili düz anlamlar aktarılır.
Descartes metodik şüphesinden varlığın kesinliğine ulaşma sürecinde şüphe etme edimini bir çeşit düşünme olarak ele alarak ünlü önermesi “Cogito ergo sum- Düşünüyorum, öyleyse ise varım”a ulaşmıştır. Bu önermeye benzer bir şekilde iletişim kurmanın tüm eylemleriyle kurulabilecek önermeler de bilinçli iletişimle benzer bir sarsılmaz kesinliğe işaret etmektedir: “Konuşuyorum, öyleyse varım”, “Anlıyorum, öyleyse varım” ya da “Anlamlandırıyorum öyleyse varım.” İletişim üzerinden varlığın kesinliğine işaret etmesi bakımından ve bilinci vurgulamak üzere verilen bu örneklerin arttırılabileceğini ve anlamsız birçok edimde somutlaştırılabileceğini gerekçe göstererek “bu önermeler cogito ergo sum kadar sağlam değildir” “bu önermeler cogito ergo sumun felsefi değerini ortaya koyabilecek yeterlilikte ve anlamda değildir” ya da “bu önermeler gibi cogito ergo sum önermesi de bilincin varlığını ortaya koyabilecek, bilginin kesinliğine ulaştırabilecek güçte değildir” şeklinde itirazlar gelebilir. Nitekim Descartes’ın çağdaşlarından filozof Gassendi önermenin anlamını indirgeyerek “Gezmeye gidiyorum, öyle ise varım” önermesinden farksızlığını iddia etmiştir. Böylelikle cogito ergo sum önermesinin epistemolojik çıkarımlarının zannedildiği kadar büyük olmadığını iddia etmiştir.25
Gassendi’nin eleştirisine karşı Descartes bilinçli eylem ile bedenin hareketi olan eylem arasında bir ayrıma giderek cevap vermiştir. Descartes gezmeye gitmekten kastın, bedenin bir hareketi olduğu durumda bu önermenin şüpheli bir önerme olduğunu; gezmeye gitmekten kastın bilincinde olunan bir eylem olduğu durumda ise bu önermenin apaçık bir bilgi olduğunu söylemiştir.26 Çünkü Descartes'a göre bilincinde olunan her etkinlik düşüncedir.27 Descartes’in açıklamalarından yola çıkarak denilebilir ki, “Konuşuyorum, öyleyse varım” ve “Anlıyorum öyleyse varım” şeklinde bir kaç örnek vermekle yetindiğimiz bilinçli iletişim insanın varoluş göstergelerinden biridir. Çünkü bu ve benzeri önermelerde Descartes’a göre “Konuştuğumun bilincindeyim, öyleyse varım” ve “Anladığımın bilincindeyim öyleyse varım” denilmektedir. Görüldüğü üzere, bilinçli iletişim kişinin kendisini dil vb. kanalları kullanarak özgürce ve bütünüyle ifade etme biçimidir. Bu yönüyle bilinçli iletişim kişinin varoluşsal bir duruş sergilemesidir.
Dil aracılığıyla gerçekleşen bilinçli iletişimde düz anlamlar eşitler arasında çift yönlü bir şekilde aktarılır. Peki bilinçli iletişim Tanrı ve insan örneğinde olduğu gibi eşit olmayanlar arasında sağlıklı bir şekilde gerçekleşebilir mi? Yani bilinçli dini iletişim mümkün müdür? Bilinçli iletişimden destek alarak bilinçli dini iletişim rasyonel bilincin hâkimiyetinde Tanrı ile insan arasında dil aracılığıyla gerçekleşen sözlü ve yazılı iletişim türlerini de kapsayan zihinsel bir iletişim olarak tanımlanabilir.28 Normal ve bilinçli iletişimin eşitler arasında yapıldığı düşünüldüğünde Tanrı ile insan arasında kurulması muhtemel ilişki ve buna bağlı olarak gerçekleşebilecek iletişim ontolojik farklılık engeliyle karşılaşır. Çünkü Tanrı ve insan farklı ontolojik boyutlarda yer almaktadır. Bu durumda Tanrı ve insan arasında bilinçli bir iletişimin olması için aradaki ontolojik farkın giderilmesi gerekir. Ya insanın Tanrı seviyesine çıkması ya da Tanrı’nın insan seviyesine inmesi gerekecektir. Bu iki durum ise Tanrı’nın sonsuzluğu ve insanın
bahsedildiği gibi bir miktar sezgi merkezli ve dil dışında alternatifleri de gündeme getiren iletişim ve bilinç tanımlamaları ile karşılaşılmaktadır.
22 Bingöl, “İletişim Bağlamında Mantık ve Dil”, 147.
23 Timuçin, Felsefe Sözlüğü, 273.
24 Bingöl, “İletişim Bağlamında Mantık ve Dil”, 147.
25 Macit Gökberk, Felsefe Tarihi (İstanbul: Remzi Kitabevi, 2017), 234.
26 Gökberk, Felsefe Tarihi, 234.
27 Bu eserde yürüme eylemi üzerinden örneklendirme yapılmıştır. Eserdeki ifade şöyledir: “‘Yürüyorum, o halde varım’ diyemeyiz. Ama pekala, ‘Yürüdüğümün bilincindeyim, o halde varım’ diyebiliriz.” Bk. Tülin Bumin, Hegel: Bilinç Problemi, Köle-Efendi Diyalektiği, Praksis Felsefesi, 4. Baskı (İstanbul: Yapı Kredi Yayınları, 2010), 19.
28 Konunun şekil üzerinden anlatımı için bk. Ekler, Şekil 2. Tanrı-İnsan Arasında Bilinçli Dini İletişim.
I. Uluslararası Din Ve İnsan Sempozyumu “Din, Dil Ve İletişim”
10
sonluluğu açısından düşünüldüğünde problemli görünmektedir. İnsanın sonluluğunu ya da Tanrı’nın sonsuzluğunu bozarak Tanrı’nın insanın seviyesine inmesini ya da insanın Tanrı seviyesine çıkmasını gerektiren ontolojik anlamda eşit düzeyde gerçekleşen bilinçli bir iletişim Tanrı-insan iletişimi için kolaylıkla olumlanacak bir iletişim türü gibi görünmemektedir.29 Tanrı ile insan arasında gerçekleşmesi mümkün iletişim formu günlük sıradan bilincin dil aracılığıyla meydana getirdiği bilinçli iletişimde bazı engellerle karşılaşması dolayısıyla farklı iletişim formlarına ihtiyaç oluşmaktadır.
İletişimde “kimin kime, neyi, hangi araç ve sonuçlarla aktardığı konusu30 önem arz etmektedir. Bilinçli iletişimde insanın insana, farkında olduğu mesajı dil aracılığıyla ve anlamlı sonuçlar üreterek vermesi söz konusudur. Tanrı’nın insana ya da insanın Tanrı’ya anlam içerikli mesajlar iletmesi sürecinde dil ne kadar anlamın taşıyıcısı olabilmektedir? İnsan ve Tanrı arasında iletişimin eylemi olarak konuşma düşünüldüğünde mantıklı bir zemin oluşabilmekte midir? Buradaki konuşma eylemi insana mı Tanrı’ya mı atfedilmektedir? İnsan ile Tanrı’nın iletişiminden esasında ne anlaşılması gerekmektedir? Bu soruyla birlikte konuşma dışında duyuların aracılık yaptığı diğer iletişim formlarının da olabileceği yazı, mimik ve beden dili31 örnekleriyle hatırlatılabilir. Ayrıca Burada Tanrı ile insan arasında bir iletişim söz konusu olduğunda dil dışında alternatif iletişim araçlarının düşünülmesi gerekmektedir. İletişim aracı ile birlikte alternatif bilinç durumları da gündeme getirilmelidir. İletişim, bilinç kavramları tanımlanıp dil ve bilinçli iletişim hakkında bilgiler verildikten sonra bilinçli iletişimin Tanrı-insan örneğinde gerçekleştiği bilinçli dini iletişim hakkında Tanrı Anlayışlarının yaklaşımından bahsetmek uygun görünmektedir.
Dil aracılığıyla gerçekleşen bilinçli iletişimin Tanrı-insan arasında gerçekleşme ihtimali sorgulandığında, Tanrı anlayışlarından ilk olarak teizmin böyle bir iletişime imkân tanıdığı görülmektedir. Teizm kapsamında nadir de olsa Tanrı’nın insan ile doğrudan bilinçli bir şekilde konuştuğu ve bu kapsamda vahiy gönderdiği kabul edilmektedir.32 Birinci durumda konuşma eylemiyle sözlü iletişimin, ikinci durumda ise vahiy örneğinde kutsal kitaplar aracılığıyla yazılı iletişimin gerçekleştiği görülmektedir. Antropomorfizm tehlikesine karşı bu tür iletişimler analojik bir dille ifade edilmektedir. Yani Tanrı’ya konuşma eylemi atfedilirken bu eyleme iki insan arasında gerçekleşen konuşmanın dışında bir anlam yüklenmektedir. Bu durumda bilinçli dini iletişimin de temsili veya analojik bir dille temellendirileceği öngörülebilir. Bu sınırlandırmalarla birlikte teizmin bilinçli iletişimi belirli özel durumlar için mümkün görüp olumladığı söylenebilir. Teizm açısından Tanrı-insan arasında gerçekleşen tüm iletişimin bilinçli bir formda oluştuğunu söylemek ise eksik görünmektedir. Tanrı’nın varlığını inkâr eden ateizm ile dinin varlığını inkâr eden deizm ise bilinçli iletişimin imkânını yadsımış ve her ikisi de teizmi bu konuda eleştirmiştir. Ateizm olmayan bir varlık ile iletişimin anlamsızlığından yola çıkarak Tanrı’yla iletişimi reddetmektedir. Deizm ise Tanrı’nın insanlara akıl vermesini gerekçe göstererek Tanrı’dan insana doğru gerçekleşen bir iletişim türü olarak vahyin imkânını reddetmekten ziyade gereksizliğine işaret etmektedir. Ayrıca deizmin aşkın Tanrı anlayışı Tanrı’yı iletişim bakımından oldukça uzaklaştırmış görünmektedir. Deizmin aşkın Tanrı anlayışında bilinçli iletişim gerçekleşme imkânına sahip olsa bile Panteizmin içkin Tanrı anlayışında bilinçli iletişimin gerçekleşmesi mesaj alan ya da veren iki varlık imkânı oluşmadığı için imkânsız hale gelmektedir.
2.BİLİNÇALTI, BİLİNÇÜSTÜ VE BİLİNÇDIŞI DİNİ İLETİŞİM
Sürekli değişen bir yapı sergileyen bilinç farklı bilinç durumlarına açık görünmektedir.33 Günlük sıradan bilince tekabül eden Ben’le, akılla ve dille ilişkilendirilen rasyonel bilinç, bilinç türlerinden sadece birini temsil etmektedir. William James farklı bilinç durumlarını olumlayan isimlerin başında
29 Frederick Ferre, Din Dilinin Anlamı: Modern Mantık ve İman, çev. Zeki Özcan (İstanbul: Alfa Yayınevi, 1999), 100.
30 Cevizci, Paradigma Felsefe Sözlüğü, 456.
31 Cevizci, Paradigma Felsefe Sözlüğü, 456.
32 “Ona Tur’un sağ yanından seslendik ve özel konuşmak için onu bize yaklaştırdık.” (19/Meryem, 52); “…Allah Musa ile de doğrudan konuştu.” (4/Nisa, 164)
33 William James, “Bilinç Akımı”, Felsefe Yazarlarından Seçilmiş Metinler, çev. M. Mukadder Yakupoğlu (İstanbul: Doruk Yayınları, 2003), 80.
I. Uluslararası Din Ve İnsan Sempozyumu “Din, Dil Ve İletişim”
11
gelir. Ona göre normal bilinçten bütünüyle farklı yeni bir bilinç türü bulunmaktadır.34 Bilinç konusunda James’le benzer bir duruş sergileyen Walter T. Stace duyusal-entelektüel bilinç olarak adlandırdığı normal bilincin dışında temellendirdiği yeni bilince mistik bilinç demektedir.35 İki bilinç biçiminden bahseden Robert E. Ornstein rasyonel olan bir bilincin yanı sıra sezgisel olan başka bir bilinçten bahseder.36 Benzer bir şekilde Arthur J. Deikman da çift durumlu bilinç yapısını (bimodal consciousness) önererek mantıksal düşünce ile ilişkilendirilebilecek bilince araçsal, mantıkdışı düşünceyle ilişkilendirilebilecek bilince ise amaç merkezli bilinç demektedir.37 James’in rasyonel bilinci, Stace’in duyusal-entelektüel bilinci, Ornstein’in rasyonel bilinci ve Deikman’ın etkili bilinci günlük sıradan bilince tekabül etmekte buna mukabil, Stace’in saf bilinci, Ornstein’in sezgisel bilinci, Deikman’ın açık bilinci yeni bir bilinç durumuna denk düşmektedir. Bu dualitelerden beyinde bilinçle ve akılla ilişkili bir bölümün yanı sıra sezgi ve/veya duyguyla ilişkili bilinçdışı bir bölümün de varlığı desteklenmektedir. Genel bilinç tanımlamasının hâkim bir şekilde rasyonel alana tekabül ettiği görülmekle birlikte bazı düşünürlerin tanımlarında sezgi ve duyguyla ilişkili olan ve dolayısıyla bilinçdışına işaret eden kısımların da olduğu görülmektedir. Yine farklı bilinç durumlarının varlığına işaret edilmesi bilinçli oluşun dışında bir alan olarak bilinçdışına imkân tanımaktadır.
Tanrı’yla iletişimin dilin aracılık üstlendiği bilinçli iletişimle çok iyi izah edilemediği ve eleştirilere maruz kaldığı hatırlanacak olursa, burada farklı bilinç durumlarının varlığıyla ilişkili olarak yeni bir iletişim formu gündeme gelir. Daha net bir ifadeyle, Tanrı ile insan arasında gerçekleşmesi muhtemel iletişim, ontolojik farklılık dolayısıyla dil dışında alternatif iletişim araçları gerektirdiği için bilinçli iletişimin yerine bilinçdışı iletişimi elzem kılar. Böylece bilinçaltı ve bilinçüstü formlarıyla yeni iletişim alternatifleri Tanrı’yla iletişimi izah etmede etkili bir zemin oluşturur. Bilinçdışı iletişimi temellendiren bir kavram olarak bilinçdışı (unconsciousness) nedir? Bilincin dışına çıkmak ne anlama gelmektedir? Bilinçdışı bilinçsizlik hali olarak anlaşılabilir mi? Bilincin değişiminin mümkün oluşuyla açılan pencerede olası bilinçlerin varlık imkânı bilinç dışının keşfine38 zemin hazırlamıştır. Bu çalışmada bilinçdışı kavramı bilinçaltı ve bilinçüstü kavramlarını bütünleştirerek bilinç ötesi anlamında bilinç öncesi ve sonrasını kapsayacak genişlikte ele alınmaktadır.39 Bu açıdan bilinçdışına bilinçsizlik demek doğru görünmemekte, farklı bilinç durumları demek daha makul görünmektedir. Bilinçsiz bir bilincin varlığını benimseyen Freud bilincin tüm zihin etkinliklerine karşılık olmadığını yani farklı bilinç durumlarının olabileceği hipotezini bilinçdışı kavramını ortaya atarak göstermektedir.40
Bilinçdışı kavramının bileşenlerinden biri olan bilinçaltı, genellikle itilmiş arzuların meydana getirdiği, komplekslerle dile gelen bir alan için kullanılır.41 Bilinçaltında bulunan unutulmuş ve bastırılmış unsurlar, bilinç düzeyinde algılanmasa da bu unsurların insanın bilinçli edimleri üzerinde her zaman etkili olduğu düşünülmektedir.42 İçebakış yoluyla doğrudan ve aracısız olarak bilinemeyen bilinçaltı zihin alanının, rastgele çağrışım ve rüya analizi gibi tekniklerle bilinç alanına
34 William James, The Varieties of Religious Experience; A study in Human Nature (London: Collins, 1971), 374.
35 Walter T. Stace, The Teachings of The Mystics, (New York: The New American Library, 1960) 12.
36 Robert E. Ornstein, The Psychology of Consciosuness, (London: Jonathan Cape, 1975) 12, 67; Yeni Bir Psikoloji, çev. Erol Göka, Feray Işık, (İstanbul: İnsan Yayınları, 1990) 26,76.
37 Arthur J. Deikman, “A Functional Approach to Mysticism”, Cognitive Models and Spiritual Maps, ed. Jensine Andresen and Robert K. C. Forman, (U.S.A.: Imprint Academic, 2000) 79-81.
38 Bilinçdışının keşfinin tarihi seyri için bkz. H. F. Ellenberger, The Discovery of The Unconscious: The History and Evolution of Dynamic Psychiatry, (London: Fontana Press, 1994)
39 Bu çalışmada bilinçdışı, bilinçaltı ve bilinçüstü kavramlarının kavramsal çerçevesine yönelik derin bir analiz yerine varolan bu kavramlardan hareketle Tanrı’yla alternatif iletişim formlarının olumlanması hedeflendiği için kavramlara yönelik kapsamlı tartışmalar başka çalışmalara havale edilmiştir. Bu çalışmada sadece kavramların neye tekabül ettiği konusunda bilgilendirme yapılmıştır.
40 Freud nevrozların tedavisi için önerdiği psikanalizden bahsederken bilinçdışı ve bilinçaltı kavramlarını kullanmaktadır. Bk. Sigmund Freud, Yaşamım ve Psikanaliz, çev. Kamuran Şipal (İstanbul: Say Yayınları, 2000), 69-70; Timuçin, Felsefe Sözlüğü, 76-77.
41 Cevizci, Paradigma Felsefe Sözlüğü, 145.
42 Timuçin, Felsefe Sözlüğü, 79.
I. Uluslararası Din Ve İnsan Sempozyumu “Din, Dil Ve İletişim”
12
çıkartılabileceğinden bahsedilir.43 Bilinç düzeyinin dışında olduğu için farkedilemeyen fakat bilinç düzeyine çıkma ihtimali de bulunan bilinçaltı, bilinçli düzeyde real ve ideal arasındaki çatışmaların kaynağını temsil etmektedir. Freud’un id-ego-süper ego üçlemesiyle oluşturduğu benlik kavramında özellikle altbenliğe (id) ve isteklerine odaklanan bilinçaltı kavramının insanın üstbenliğini, manevi ihtiyaçlarını ve yüksek bilinç durumlarını ihmal ettiği görülmektedir. Bilinçdışı kavramında bütünlük oluşması için insanın Tanrı’ya ulaştığı yüksek ruh hallerini de içeren bir kavram olarak bilinçüstü kavramının bilinçaltı kavramının yanına eklenmesi uygun görünmektedir. Bilinçdışı kavramını bilinçaltı ve bilinçüstü kavramlarını birleştiren bir kavram olarak değerlendiren bu çalışmada söz konusu bütünlük desteklenmektedir.
Schopenhauer ve Freud gibi bilimciler bilinçaltına buna mukabil transpersonal ekole mensup psikologlar ve mistikler bilincin yüksek seviyelerine vurgu yaparak bilincin bütüncül yapısına nüfuz edememişlerdir.44 Farklı bilinç durumlarının imkânının ele alınmasıyla rasyonel bilincin dışında amaçsal bilinç, sezgisel bilinç, saf bilinç, mistik bilinç, dinsel bilinç, manevi bilinç ve kozmik bilinç şeklinde kavramlaştırılan alternatif bilinç türleri bilinçdışını temsil etmektedirler. Bu bilinç türleri insanın yüksek seviyelerine dikkat çekmeleri dolayısıyla bilinçaltından daha ziyade bilinçüstü kavramına tekabül etmektedirler. Böylece bilinçüstü Tanrı’yla iletişimi sağlayan yüksek bilinç olarak tanımlanabilir. Transpersonal psikolojinin son dönemlerde dikkat çekmesiyle oluşan yeni bilinç durumu olarak bilinçüstü kavramı sıradan bilincin bir varyasyonu olmakla birlikte ondan nicelik ve nitelik bakımından radikal bir şekilde ayrılmış değişik bir bilinç halidir.45 Karanlık, alt, negatif ve eksi kodlarıyla altbenliği temsil eden bilinçaltı kavramının yanına aydınlık, üst, pozitif ve artı kodlarıyla Tanrı’ya ulaşan donanımlara sahip üst benliği temsil eden bilinçüstü kavramının eklenmesiyle bilinçdışının holistik yapısı açığa çıkmaktadır. Bilinçdışı kavramı tanımlandıktan sonra bilinçdışı iletişimden ne kastedildiğinin açıklanması uygun görünmektedir.
Maddi dünyada rasyonel bilincin hâkimiyeti söz konusudur. Bu hâkimiyet iletişimde de kendini hissettirmektedir. Bilinçli iletişim bilinçdışına nazaran daha belirgin tanımlanmaktadır. İletişim giriş bölümünde de görüleceği gibi çoğunluklu dilin bir araç olarak kullanıldığı bilinçli iletişimi kastedecek şekilde tanımlanmaktadır. Bununla birlikte bilinçdışı iletişime ve dil dışında alternatif iletişim araçlarına az da olsa yer verildiği görülmektedir. Bilinçli iletişimin aracı tanımlarda açık bir şekilde dil olarak ifade edilmektedir. Farklı bilinç durumu olarak bilinçdışının ise dil dışında farklı bir iletişim kanalını gerektirdiği söylenebilir. Çünkü aklın hâkim olduğu günlük sıradan bilincin iletişiminde dil aracılık edip bilinçli iletişimi mümkün kılarken, dilin sezginin ve duygunun aktarımında yetersiz kaldığı görülmektedir. Sezginin hâkim olduğu bilinçdışı alanda dil susmakta sessizlik alternatif bir iletişim kanalına dönüşmektedir. İletişimin tanımlarında yer verilen sessizlik, işaretler, semboller, beden dili, jest ve mimikler gibi dil dışı iletişim unsurlarının bilinçdışı iletişim kanallarını temsil ettiği düşünülebilir. Bu düşünceyi destekleyecek şekilde sezginin hâkim olduğu bilinçdışı alana tekabül ettiği düşünülebilecek açık bilinç için Deikman müzik, sanat, şiir ve dans gibi iletişim araçları önermektedir.46
Dil aracılığıyla gerçekleşen bilinçli iletişimde düz anlamların eşitler arasında çift yönlü bir şekilde aktarıldığı söylenmişti. Bilinçdışı iletişimde ise genellikle yan anlamlar eşit olmayanları da kapsayan çift yönlü bir şekilde aktarılmaktadır. Hâkim iletişim modeli sesli ve yazılı iletişimdir ve bu da bilinçli alana tekabül etmektedir. Sessiz ve sözsüz iletişim, sözsüz ama sesli iletişim, duygusal ve sezgisel iletişim ise bilinçdışı iletişimi gündeme getirmektedir. Bilinçli iletişim zihinsel iletişimi, bilinçdışı iletişim duygusal ve sezgisel iletişimi kapsar. Bilinçli iletişimde dil, mantık ve rasyonel tartışmalar ön planda iken, fotoğraf, resim, sembol, şekil, işaret, jestler, mimikler, yüz ve vücut hareketlerini içeren beden
43 Cevizci, Paradigma Felsefe Sözlüğü, 145.
44 Schopenhauer ve Freud’un genellikle billinçaltı kavramıyla ilişkilendirilmesi ve birbirlerine yakın değerlendirilmesi bilindışının imkânından bahsederken cinsellikle ilişki kurmaları olabilir. Schopenhuer’un Freud’a yakın açıklamaları için Bk. Arthur Schopenhauer, Aşkın Metafiziği, çev. Veysel Atayman (İstanbul: Bordo Siyah Klasik Yayınlar, 2003), 5, 23, 42.
45 Yüce, Dini ve Mistik Tecrübede Evrensel Öz, 50-53.
46 Deikman, “A Functional Approach to Mysticism”, 80-81.
I. Uluslararası Din Ve İnsan Sempozyumu “Din, Dil Ve İletişim”
13
dili, giyim-kuşam ve ortamın sesiz dili bilinçdışı iletişim açısından gösterge konumundadır.47 Akla izafe edilen bilinçli olan düzlem ve buradaki iletişim, zamansal anlamda geçici ve anlıktır; mekansal anlamda kısıtlı ve dardır. Sezgiye ve duyguya izafe edilen bilinçdışı düzlem ve buradaki bilinçaltı ve bilinçüstü iletişim ise zamansal anlamda kalıcı, mekansal anlamda derin ve kapsamlıdır; geçmiş anıların, öğrenilen şeylerin tamamını barındırır.48
Bilinçdışı iletişimde söylenen değil, hissedilen ve sezilen mesajlar esas alınmaktadır. Bilinçdışı iletişimin etkileri ve mesaj süreci çok geniş bir zaman dilimine yayılır. Duygusal ve sezgisel mesajların alınması ve okunması süreci dilden gelen rasyonel iletişimin hızına nazaran oldukça yavaş bir işleyiş takip eder. Bulunulan ortamda konuşulanlar değil, ortamın ve orada bulunan her türlü nesnenin uyandırdığı etkiler önem taşır. Bilinçli düzeyde ne söylediğiniz, bilinçdışı düzeyde nasıl söylediğiniz ve söylediklerinizin ne etki uyandırdığı önemlidir. Bilinçli düzeyde şimdi, bilinçdışı düzeyde şimdi ve sonrası uzun bir süreç devrededir. İçgüdünün bedenin bir parçası olduğu gibi sezginin de bilincin bir parçası olduğu öne sürülmektedir.49 Bu çalışma kapsamında bilinçaltı, içgüdü ve duygusal iletişimle, bilinçüstü ise daha ziyade sezgisel iletişimle ilişkilendirilebilir. Söylenenin ve dilin ötesinde gerçekleşen mesaj alışverişinde bilinçli alanda henüz farkında olunmayan ve daha sonra açığa çıkacak gizli duygusal ve sezgisel mesajların aktarımı söz konusudur. Alt benin hâkim olduğu alanda bilinçaltı, üst benin hâkim olduğu alanda ise bilinçüstü iletişim gerçekleşir. Görüldüğü gibi mesajlar sadece bilinçli düzlemde gerçekleşmez. Bilinçli düzlemden bilinçdışı düzleme, bilinçdışı düzlemden bilinçli düzleme akış gerçekleşebileceği gibi bilinçdışından bilinçdışına bir mesaj alışverişi de gerçekleşebilir.50 Bazen bilinçdışı iletişim bilinçli iletişimden daha gerçek bilgiler sunar. Mesela bir kişi oldukça sakin olduğunu söyleyip korku belirtileri gösterirse, burada bilinçli iletişimin değil de bilinçdışı iletişimin daha etkili olduğu görülür.51
Bilinçaltı ve bilinçüstü kavramları bilinçdışı olarak açıklanıp bilinçdışı iletişime zemin hazırlandıktan sonra bilinçaltı ve bilinçüstü formlarıyla Tanrı’yla bilinçdışı iletişim konusu için makul bir araştırma zemini oluşmuştur. Çünkü insanlar arası bilinçdışı iletişim bir yönüyle Tanrı-insan iletişiminin anlam zeminini güçlendirmektedir. Bilinçdışı iletişimden destek alarak bilinçdışı dini iletişim, sezgisel bilincin hâkimiyetinde Tanrı ile insan arasında dil dışında sessizlik, işaretler, semboller, müzik, dans, beden dili, jest ve mimikler gibi alternatif iletişim kanalları gerektiren bilinçaltı bir formda daha ziyade duygusal iletişimi, bilinçüstü bir formda daha ziyade sezgisel iletişimi kapsayan sessiz ve sözsüz bazen de sesli ama sözsüz bir iletişim olarak anlaşılabilir.52 Tanrı’yla bilinçdışı arasında ilişki kuran Freud ve Jung’un açıklamaları bilinçdışı dini iletişim açısından önemlidir. Oedipus kompleksi çerçevesinde dine yaklaşan Freud, baba figüründe bir Tanrı’yı bilinçaltının ürettiğini belirtmektedir. Jung ise Tanrı’yı arketip olarak tanıtarak kolektif bilinçaltının bir ürünü olarak değerlendirmektedir. Tanrı’yla bilinçaltı arasında ilişki kurma noktasında benzerlik gösteren Freud ve Jung farklı bilinçaltı ve Tanrı açıklaması yaparak ayrılmaktadırlar.53 Freud ve Jung’un bilinçaltının Tanrı’yı ürettiği yönündeki görüşleri indirgemeci bir yaklaşımla Tanrı’nın varlığını yadsımaktadır. Bu çalışmada ise bilinçaltı süreçlerin Tanrı’yla iletişimin makul zeminini oluşturduğu iddia edilmektedir.
Düşünce tarihinde ilk olarak Tanrı ile bilinçaltı süreçler arasında Sokrates’in Daimon’u ile bağlantı kurduğu söylenebilir. Kendisine sürekli doğru yolu gösteren bu iç sesi Sokrates Tanrı’nın sesi olarak görmektedir. Ona göre Tanrılar insanlara sadece dışsal araçlarla değil, içsel bir araç olarak
47 Bağce, “İletişim ve İnsan”, 7; Ornstein, Yeni Bir Psikoloji, 68.
48 Selçuk Budak, Psikoloji Sözlüğü (Ankara: Bilim ve Sanat Yayınları, 2000), 132.
49 Osho, Sezgi: Mantığın Ötesini Anlamak, çev. Suzan Mıhladız (İstanbul: Ovvo Basın Yayın ve Tanıtım Hizmetleri, 2003), 30.
50 Timuçin, Felsefe Sözlüğü, 274.
51 Charles T. Tart, “Consciousness, Altered States, and Worlds of Experience”, The Journal of Transpersonal Psychology, 18/2, 1986: 162.
52 Konunun şekil üzerinden anlatımı için bk. Ekler, Şekil 3. Tanrı-İnsan Arasında Bilinçdışı Dini İletişim.
53 Michael Palmer, Freud and Jung on Religion (London: Routledge and Kegan Paul, 1997), 60-81, 123-141.
I. Uluslararası Din Ve İnsan Sempozyumu “Din, Dil Ve İletişim”
14
bilinçaltının sesi ile de ulaşabilir.54 Sokrates’in bilinçaltı ile Tanrı arasındaki ilişkiye işaret ettiği söylendikten sonra hem Tanrı’yı olumlayıp hem de bilinçaltı süreçlerden bahseden bir isim olarak Augustinus’dan bahsedilebilir. Bilincin varlığından yola çıkarak düşünmeyle varoluşun kesinliğine Descartes’ten önce ona benzer bir şekilde ulaşan Augustinus55 bilinçaltının ilk kâşiflerinden biri olarak kabul edilmektedir. İnsanı bir irade birimi olarak ele alan Augustinus, kendini tanımak için kullandığı içe bakış yöntemiyle insanın bilinçli olduğunu zannettiği isteklerinin aslında bilinçli olmadığını tespit etmiştir.56 Bilinçaltının Tanrı’yla ilişkilendirilmesi sürecinde bastırılmış arzuların tatminine yönelik arayışın ve bilinçdışı faaliyetlerin, bilinçaltının gizem ürettiği ve bilinçüstünün Tanrı’ya ulaştırdığı gerekçesiyle Tanrı’nın insanla iletişimi için açıklama olarak sunulduğu görülmektedir.
Tanrı’dan insana gelen mesajı vahiy süresince bilinçli iletişim, bilinçaltı ve bilinçüstü iletişim ve sonrasında yazılı iletişim Kutsal Kitaplar örneği ile karşılarken, insandan Tanrı’ya dönük mesajı dilin kullanıldığı sesli ve sözlü iletişim değil ona mukabil duygunun ve sezginin de aklın yanında devreye girdiği sesli ama sözsüz57 veya bilinçaltı ve bilinçüstü formlarıyla hem sessiz hem sözsüz iletişim karşılar. Tam burada içgüdünün ve duygunun işlevsel olduğu bilinçaltı ile sezginin işlevsel olduğu bilinçüstü farklı bilinç durumları olarak farklı bir iletişime imkân tanır. İstemsiz hareketlerin merkezi ve geçmiş yaşantıların bir deposu olarak bilinçaltı insanın Tanrı’ya yöneltmek istediği taleplerini içerirken, dilin yetersizliği dolayısıyla susması, kalbin konuşması ve sezgilerin açılması anlamlarında bir sessizlik diline sahip bilinçüstü ise sessizlikle beliren içsel duaları Tanrı’ya ulaştırır. Görüldüğü gibi hem bilinçaltı hem de bilinçüstü birlikte hareket ederek dinsel ve manevi bir iletişimi mümkün kılar.
Bilinçaltı ve bilinçüstü kavramlarından destek alan insanlar arası bilinçdışı iletişim kabul gördüğü ölçüde Tanrı’yla insan arasındaki iletişimin imkânı sağlamlaşacaktır. Bu kapsamda zaten bilinçli iletişimi de olumlayan teizmin bilinçdışı iletişimi daha geniş bir alana yayarak olumlayacağı açıktır. Teizm’e göre bilinçdışı dini iletişim, bilinçdışı iletişimi önceler. Çünkü iletişim insanla başlar, dini iletişim ise insanın varlığından öncesine götürülmektedir.58 İnsanın dolayısıyla bilincinin varlığından önce gerçekleşmiş bir iletişimden bahsediliyorsa bu bilinçdışı bir mecrada gerçekleşmek zorundadır.59 Görüldüğü üzere bilinçaltı ve bilinçüstü formlarıyla Tanrı’yla gerçekleştirilebilecek muhtemel iletişime aşkın ve içkin Tanrı anlayışlarının bir sentezini sunan teizm imkân vermektedir. Buna mukabil ateizm bilinçli iletişimi reddettiği gibi bu iletişim türünü de reddetmektedir. Deizmin ise müdahale etmeyen aşkın Tanrı anlayışıyla bilinçli iletişimi dışladığı halde, bilinçaltı ve bilinçüstü formlarıyla Tanrı’yla iletişimi Tanrı’ya sevgi gibi duygusal unsurlar atfetmesi ve bilinç öncesi iletişim hakkında açık konuşmamasıyla tam olarak dışladığı söylenemez. Tanrı’yla evrenin birliğini olumlayan içkin Tanrı anlayışıyla panteizm de bilinçli iletişimi anlamsız hale getirmişti, panteizmin benzer bir net konumu bilinçdışı iletişim için söz konusu değildir. Çünkü insan dil dışında herhangi bir araçla duygusal ya da sezgisel bir iletişim kuracaksa içkinlik bu türden bir iletişime engel teşkil etmez. Görüldüğü gibi Tanrı’yı olumlayan herhangi bir anlayışın bilinçli iletişimi dışlasa bile bilinçdışı iletişimi açık bir şekilde dışlaması mümkün görünmemektedir. Böylece klasik manada bilinçli dini iletişim için yapılan eleştiriler, bilinçaltı ve bilinçüstü formlarıyla Tanrı’yla iletişimde geçerliliğini yitirecektir.
54 Ernst von Aster, İlkçağ ve Ortaçağ Felsefe Tarihi, çev. Vural Okur (İstanbul: İm Yayınevi, 2005), 172.
55 Herşeyin varlığından şüphe ettikten sonra “Ben”in ve düşüncenin varlığından kesinliğe ulaşan Augustinus ve Descartes arasındaki farklar için bk. Ahmet Arslan, İlkçağ Felsefe Tarihi 5: Plotinos, Yeni Platonculuk ve Erken Dönem Hıristiyan Felsefesi (İstanbul: İstanbul Bilgi Üniversitesi Yayınları, 2010), 383.
56 Arslan, İlkçağ Felsefe Tarihi 5, xiii, 349.
57 Hayvanlarla kurulan iletişim veya sözsüz müzik vb. örnekler burada hatırlatılabilir. Sufilerin zikirleri ve mistiklerin sesli ama sözü olmayan anlamsız belki de çok anlamlı kelimelerin tekrarından ibaret mantraları da burada örnek gösterilebilir. Örneğin literal anlamı olmayan, fonksiyonu sadece melodik olan Vedic bir mantra şöyledir: HĀ BU HĀ BU HĀ BU HĀ Ū HĀ Ū HĀ Ū/ KĀ HVĀ HVĀ HVĀ HVĀ HVĀ KĀ HVĀ HVĀ HVĀ HVĀ HVĀ KĀ HVĀ HVĀ HVĀ HVĀ HVĀ … Bk. Frits Staal, Exploring Mysticism (Middlesex: Penguin Books, 1975), 36.
58 Köylü, Psiko-Sosyal Açıdan Dini İletişim, 101.
59 Kuran-ı Kerimde, insanın yaratılışından önce Tanrı’yla iletişiminden bahsedilmekte, bu iletişimin varoluşsal inkarı engellemek için yapıldığı vurgulanmaktadır. “Ben sizin Rabbiniz değil miyim? Dediler ki, evet, şahidiz.” (7/Araf, 172)
I. Uluslararası Din Ve İnsan Sempozyumu “Din, Dil Ve İletişim”
15
SONUÇ
Bu çalışmada öncelikle iletişim tanımlanmış bilinç ve dil ile ilişkisi belirlenmiştir. İletişimin kavramsal analizi yapılırken hâkim tanımlamanın akıl merkezli bilinçli iletişime yönelik olduğu, bununla birlikte sezgi ve duygu merkezli bilinçaltı ve bilinçüstü formlarıyla bilinçdışı iletişime az da olsa yer verildiği görülmüştür. Bilinçli dini iletişim ve bilinçdışı dini iletişim kavramlarının açık bir şekilde ortaya konulabilmesi için bileşenleri olan iletişim, bilinç ve bilinçdışı kavramları hakkında bilgi verilmiştir. Bu bilgilendirmeyle birlikte mevcut kavramsallaşmanın bilinçdışının bütünsel yapısını açık bir şekilde ifade edemediği görülmüştür. Bilinçdışının bütüncül yapısını karşılayabilmek adına karanlık, alt, negatif ve eksi kodlarıyla belirginleşen bilinçaltı kavramının yanısıra aydınlık, üst, pozitif ve artı kodlarıyla belirginleştirilen bilinçüstü kavramı diğer bileşen olarak eklenmiştir. Bu çalışmada bilinçdışı kavramının holistik yapısını olumlamak amacıyla bilinçdışı kavramı bilinçaltı ve bilinçüstü kavramlarının bir birleşimi olarak tanımlanmıştır. Aklın hâkimiyetindeki günlük sıradan bilincin dışında yeni ve farklı bilinçlerin varlığı ve bu alandaki keşifler bilinçüstü kavramını desteklemiştir.
Çalışmada akıl merkezli rasyonel bilinç, duyusal-entelektüel bilinç, araçsal bilinç, günlük sıradan bilinç şeklinde kavramsallaşan bilincin dışında farklı bilinçlerin varlığına işaret edilmiş ve bilinen bilincin yanına duygu ve sezgi merkezli mistik bilinç, saf bilinç, manevi bilinç, amaçsal bilinç ve sezgisel bilinç şeklinde kavramsallaşan yeni bir bilinç türü bilinçüstü kavramını temellendirmek adına eklenmiştir. İlk bilinç biçiminde bilinçli iletişim ve dolayısıyla bilinçli dini iletişim, ikinci bilinç biçiminde ise bilinçaltı ve bilinçüstü formlarıyla Tanrı’yla iletişimi kapsayan bilinçdışı iletişim ve dolayısıyla bilinçdışı dini iletişim temellendirilmiştir. Bilinçli iletişimin aracı dil ve akıl, bilinçdışı iletişimin aracı ise dil dışındaki göstergeler (jest, mimik, sembol, işaret, beden dili, hareket, renk vb.), duygu ve sezgi olarak ifade edilmiştir. İletişim düşünce, duygu ve sezgilerin aktarımı ve bir anlam alışverişi olarak ele alındığında bilinçli iletişim akıl merkezinde ağrılıklı olarak düşüncelerin aktarımı, bilinçaltı iletişim altbenin (id) kontrolünde duyguların aktarımı ve son olarak da bilinçüstü iletişimde üst bendeki İlahi hüviyetle sezgilerin aktarımıdır. Duygusal ve sezgisel iletişimi de kısmen kapsaması mümkün olan bilinçli iletişim ağırlıklı olarak zihinsel iletişim şeklinde tanımlandıktan sonra bilinçaltı iletişimin daha ziyade duygusal iletişimle, bilinçüstü iletişimin ise daha ziyade sezgisel iletişimle alakalı olduğu ifade edilmiştir. Bu durumda bilinçli dini iletişimde akıl ve düşünsel süreçler etkili olurken, bilinçdışı dini iletişimde duygular ve sezgiler işlevsel görünmektedir.
Tanrı’yla iletişim Tanrı anlayışları çerçevesinde ele alındığında ne bilinçli iletişimin ne de bilinçdışı iletişimin ateizm tarafından onaylandığı görülmektedir. Deizm Tanrı’yı akıl ve sevgi merkezli tanımlayarak hisler üzerinden bir iletişime açık görünse bile müdahale etmeyen Tanrı anlayışının baskınlığında bu dünyaya dönük bilinçli iletişimin türlerini reddetmektedir. Deizmin bilinçdışı iletişim için benzer bir net reddedişi olmadığı söylenebilir. Teizmin bazı özel durumlar için Tanrı’yla bilinçli iletişimi olumladığı, bu olumlamanın makul zemini için temsili ve analojik bir dil kullandığı görülmektedir. Bununla birlikte denilebilir ki, bilinçaltı ve bilinçüstü formlarıyla Tanrı’yla iletişim ancak teizm söz konusu olduğunda anlamlı bir zemine kavuşmaktadır. Aynı zamanda Tanrı’yla bilinçli iletişim için ateizm ve deizmin katı akılcı perspektifle yaptıkları eleştirilerin bilinçaltı ve bilinçüstü formlarıyla Tanrı’yla iletişimi kapsayan bilinçdışı iletişim için geçerli olmadığı görülmüştür. Literatürde Tanrı’nın varlığını ve Tanrı’yla iletişimin imkânını olumlayan birçok çalışma mevcuttur. Söz konusu çalışmalara ek olarak bu çalışmada Tanrı’yla bilinçdışı iletişimin imkânı sunulmuş; bu imkânın hem Tanrı’nın varlığını olumlamada işlevsel olduğu hem de Tanrı’yla iletişimi mâkul bir zemine oturttuğu gösterilmeye çalışılmıştır. Tanrı’yla iletişim sadece zihinsel bir süreçle bilinç düzeyinde düşünülmeyip aynı zamanda duygusal bir süreçle bilinçaltı formda ve sezgisel bir süreçle bilinçüstü formda düşünülebildiğinde daha geniş bir imkân zeminine sahip olacaktır.
KAYNAKÇA
Akarsu, Bedia. Felsefe Terimleri Sözlüğü. Ankara: Türk Dil Kurumu Yayınları, 1975.
I. Uluslararası Din Ve İnsan Sempozyumu “Din, Dil Ve İletişim”
16
Arslan, Ahmet. İlkçağ Felsefe Tarihi 5: Plotinos, Yeni Platonculuk ve Erken Dönem Hıristiyan Felsefesi. İstanbul: İstanbul Bilgi Üniversitesi Yayınları, 2010.
Aster, Ernst von. İlkçağ ve Ortaçağ Felsefe Tarihi. Çev. Vural Okur, İstanbul: İm Yayınevi, 2005.
Bingöl, Abdülkuddüs. “İletişim Bağlamında Mantık ve Dil”, İstanbul Üniversitesi İletişim Fakültesi Dergisi, 0/9 (Şubat 2012): 145-157.
Budak, Selçuk. Psikoloji Sözlüğü. Ankara, Bilim ve Sanat Yayınları, 2000.
Bumin, Tülin. Hegel: Bilinç Problemi, Köle-Efendi Diyalektiği, Praksis Felsefesi. 4. Baskı, İstanbul: Yapı Kredi Yayınları, 2010.
Emre Bağce, “İletişim ve İnsan”, Din ve Hayat, 22 (Haziran 2014): 4-9.
Cevizci, Ahmet. Paradigma Felsefe Sözlüğü. İstanbul: Paradigma Yayınları, 1999.
Cüceloğlu, Doğan. İletişim Donanımları, 53. Basım, İstanbul: Remzi Kitabevi, 2002.
Cüceloğlu, Doğan. Yeniden İnsan İnsana, 27. Basım, İstanbul: Remzi Kitabevi, 2011.
Deikman, Arthur J. “A Functional Approach to Mysticism”, Cognitive Models and Spiritual Maps, ed. Jensine Andresen and Robert K. C. Forman, U.S.A.: Imprint Academic, 2000.
Dökmen, Üstün. İletişim Çatışmaları ve Empati. İstanbul: Sistem Yayınları, 1998.
Ellenberger, H. F. The Discovery of The Unconscious: The History and Evolution of Dynamic Psychiatry. London, Fontana Press, 1994.
Ferre, Frederick. Din Dilinin Anlamı: Modern Mantık ve İman. Çev. Zeki Özcan, İstanbul: Alfa Yayınevi, 1999.
Freud, Sigmund. Yaşamım ve Psikanaliz. Çev. Kamuran Şipal, İstanbul: Say Yayınları, 2000.
Gökberk, Macit. Felsefe Tarihi. İstanbul: Remzi Kitabevi, 2017.
James, William. “Bilinç Akımı”. Felsefe Yazarlarından Seçilmiş Metinler. Çev. M. Mukadder Yakupoğlu, İstanbul: Doruk Yayınları, 2003.
James, William. The Varieties of Religious Experience; A study in Human Nature. London: Collins, 1971.
Koç, Ahmet. Din Eğitiminde Etkili İletişim, 4. Baskı, İstanbul: Rağbet Yayınları, 2016.
Köylü, Mustafa. Psiko-Sosyal Açıdan Dini İletişim, 2. Baskı, Ankara, Ankara Okulu Yayınları, 2006.
Ornstein, Robert E. The Psychology of Consciosuness. London: Jonathan Cape, 1975)
Ornstein, Robert E. Yeni Bir Psikoloji. Çev. Erol Göka, Feray Işık, İstanbul: İnsan Yayınları, 1990.
Osho. Sezgi: Mantığın Ötesini Anlamak. Çev. Suzan Mıhladız, İstanbul, Ovvo Basın Yayın ve Tanıtım Hizmetleri, 2003.
Palmer, Michael. Freud and Jung on Religion. London, Routledge and Kegan Paul, 1997.
Schopenhauer, Arthur. Aşkın Metafiziği. Çev. Veysel Atayman, İstanbul: Bordo Siyah Klasik Yayınlar, 2003.
Staal,Frits. Exploring Mysticism. Middlesex: Penguin Books, 1975.
Stace, Walter T. The Teachings of The Mystics. New York: The New American Library, 1960.
Tart, Charles T. “Consciousness, Altered States, and Worlds of Experience”. The Journal of Transpersonal Psychology, 18/2, 1986: 159-170.
Timuçin, Afşar. Felsefe Sözlüğü. İstanbul: Bulut Yayınları, 2004.
I. Uluslararası Din Ve İnsan Sempozyumu “Din, Dil Ve İletişim”
17
Yüce, Fatma. Dini ve Mistik Tecrübede Evrensel Öz. Ankara: Elis Yayınları, 2016.
Türk Dil Kurumu. “Genel Türkçe Sözlük”. Erişim: 08.08.2019, http://sozluk.gov.tr/
Online Etymology Dictionary. “communication”. Erişim: 24.09.2019, https://www.etymonline.com/word/communication#etymonline_v_17245
EKLER
Şekil 1. Din Felsefesi Problemi Olarak Tanrı’yla İletişim
Şekil 2. Tanrı-İnsan Arasında Bilinçli Dini İletişim
I. Uluslararası Din Ve İnsan Sempozyumu “Din, Dil Ve İletişim”
18
Şekil 2. Tanrı-İnsan Arasında Bilinçdışı Dini İletişim
I. Uluslararası Din Ve İnsan Sempozyumu “Din, Dil Ve İletişim”
19
DİN DİLİNİN YENİDEN İNŞASINA OLAN İHTİYAÇ -TESPİTLER VE TEKLİFLER-
Resul ERSÖZ1
Özet
Tebliğ başlığında söz konusu edilen “din dili” ile “İslâmî söylem” anlamında bir dili kastediyoruz. Diğer bir ifadeyle, din dilinden maksat, dinin Müslümanlara kazandırdığı temel bakış açısı, tutum ve davranışlardır. Yoksa bu, Yahudiler için İbranîce; Hristiyanlar için Ârâmîce; Müslümanlar için Arapça vb. diller anlamına gelmemektedir. “Din dilinin yeniden inşası” ile de dinin muhatap kitlelere ulaştırılmasında doğru, makul ve ikna edici bir dil/söylem inşa edilmesi kastedilmekte; dinin (İslâm) yahut usul-i dinin yenilenmesi veya değiştirilmesi yani “dinde reform” kastedilmemektedir.
Tebliğimiz, genel anlamda dine bakışı, dinî söylem ve davranışlar ile bu husustaki sorunlar ve buna bağlı olarak çözüm odaklı teklifleri içermektedir. Amacımız, hem dinin sosyal hayattaki yerine ve rolüne yönelik Müslümanlarda görülen yanlış din telakkisinin ve buna bağlı olarak din dilinde/dinî söylemde meydana gelen hatalı anlayış ve davranışların önünü almak ve hem de eşyayı tamamen rasyonal pencereden değerlendiren modern insana yönelik işe yarar doğru bir din dilinin söylem ve eylem bakımından oluşturulmasına katkı sağlamaktır. Bu hususta Hz. Peygamberin resmettiği dil/söylem, bizim için güzel bir örnektir.
Anahtar Kelimeler: Din Dili, Yeniden İnşa, Dinde Reform
Abstract
With "the language of religion" stated in the title of the Communiqué, we mean a language in the sense of “Islamic discourse”. In other words, the purpose/meaning of religious language, is the basic point of view, attitude and behaviors that religion gives to Muslims. Otherwise this, Hebrew for the Jews; Aramaic for Christians, Arabic for Muslims and so on. does not mean languages. With “the reconstruction of the language of religion” too, it is meaning to build a correct, reasonable and persuasive language and discourse in the transfer of religion to the interlocutor; the renewal or modification of religion (Islam) or the principles of religion (we mean reform in religion), is not meant.
Our Communiqué includes the general view of religion, religious discourses and behaviors, problems in this regard and accordingly of this solution-oriented proposals. Our aim both is to prevent the misconceptions of the Muslims in relation to the place and role of religion in social life and consequently the misunderstandings and behaviors that occur in the religious language/religious discourse and to contribute to the creation of a proper language of religion in terms of discourse and action in the modern man who evaluates the objects from a purely rational window. The language/discourse depicted by the Prophet (pboh) in this regard is the best example for us.
Keywords: Religious Language, Reconstruction, Reform in Religion
Giriş
İnsan sosyal bir varlıktır ve bu bağlamda dil, insanlar arası iletişimde en önemli araçlardan biridir. Bunun yanında dil, insanoğlunun dünyayı yaşanabilir hale getirme çabalarına tekabül eden halifelik görevini gerçekleştirmede, bilgi üretmede ve ürettiği bilgiyi gelecek nesillere aktarmada büyük rol üslenmektedir. Diğer taraftan insanın sosyal bir varlık olması, onun birlikte yaşamaya olan ihtiyacının bir sonucudur. Buna göre dilin, hem Allah’ın insana yüklediği görevi (halifelik) ifa etmesi bakımından bir zorunluluk ve hem de toplumsal gayelerin tahakkuk ettirilmesi bakımından sosyal yaşamın temel bir rüknü olduğu söylenebilir.
Türk Dil Kurumu’na ait Türkçe Sözlük’te dilin birçok tanımı yapılmıştır. Bunlardan en belirgin olanı: “İnsanların düşündüklerini ve duyduklarını bildirmek için kelimelerle veya işaretlerle yaptıkları
1 Dr. Öğr. Üyesi, Manisa Celal Bayar Üniversitesi İlahiyat Fakültesi Arap Dili ve Belâgatı ABD. resul.ersoz@cbu.edu.tr 0532 333 85 62.
I. Uluslararası Din Ve İnsan Sempozyumu “Din, Dil Ve İletişim”
20
anlaşma, lisan”2 şeklindedir. Dille ilgili yaptığımız bu açıklamalardan da yararlanarak, -zor olmakla birlikte- bilimsel manada dili şöyle tarif etmek mümkündür: Dil, bilgi ve fikir üretme aracı olmasının yanında, bu bilgi ve fikirlerin sonraki nesillere aktarılmasını ve insanlar arasında toplumsal amaçları gerçekleştirmeye yönelik sağlıklı ilişkiler kurulmasını sağlayan sözlü ve yazılı bir iletişim aracıdır.
Çalışmamızda din dili ile kastettiğimiz şey, İslâmî söylem anlamında bir dildir. Yoksa din dili ile salt, Yahudiler için İbranîce; Hristiyanlar için Ârâmîce; Müslümanlar için Arapça vb. diller kastedilmiş değildir. Bunu şöyle açmamız mümkündür. Din dili ile dinin Müslümanlara kazandırdığı temel bakış açısı, tutum ve davranışlar kastedilmektedir. Buna, dini kavrama ve kavratma yöntem ve stratejisi de denebilir. Diğer bir ifadeyle din dilinden kastettiğimiz şey, -Allah ve din hakkında konuşmaktan ziyade (ilâhiyât)- onu tebliğ bağlamında ele almak, İslâm’ın laik, anti laik, muhafazakâr, modernist muhatap kitlelere tebliğ edilmesinde/ulaştırılmasında makul ve ikna edici bir dilin nasıl olması gerektiği hususudur. Nitekim Selefiyye, Muʽtezile, Ehl-i sünnet, Cebriye, Kaderiye ve Şia gibi itikâdî mezheplerin ortaya çıkışı, metot ve anlayış bakımından farklı teolojik söylemlerin (din dili) neticesinde gerçekleşmiştir.
Din dilinin yeniden inşasının ya da yenilenmesinin gerekliliği ile kastettiğimiz şey de, dinin yenilenmesi yahut değiştirilmesi ve yahut usul-i dinin yenilenmesi değildir. Aksine onu indiği hal üzere taptaze muhafaza etmektir. İslâm âleminde zuhur eden kötü akımlar; radikalizm, şiddet, terör, batıl davalar adına tekfir genel olarak bizi dinî söylemin/din dilinin yeniden inşasına davet eden hususlardır.
Amacımız özellikle, eşyayı anlamlandırmada makullüğü ve rasyonelliği esas alan modern çağın ve modern insanının ihtiyaçlarını karşılayabilecek nitelikte bir din dilinin oluşturulmasına katkı sağlamaktır. Kanaatimizce nassı akla onatmak nassı değersizleştirmek değil, ruhî bir eylem olan akıl yürütme ile onu daha da değerli hale getirmek demektir. Çünkü ruh ve akıl, Allah tarafından insana vahiyden daha önce bahşedilen en değerli nimettir. İslâm’ın, maddeye karşı ruhu, görüntüye/kabuğa karşı özü egemen kılmak gibi bir karakteri vardır. Bu haliyle İslâm, tüm zamanlara hitap eden bir nizamdır.
Kısaca bu tebliğ, insanlara, doğru bir din dilinin, nasıl olması gerektiği ekseninde, din dilinde yaşanan problemler ile buna bağlı olarak bir takım tespit ve teklifleri içermektedir.
A. Dine Bakış
Dine bakışı, dine yüklenen anlam veya dinin insanlar nezdinde sosyal hayattaki fonksiyonu şeklinde açmak mümkündür. Bununla birlikte, dinin, hayatın neresinde durduğu, önceliğinin ne olduğu, insanlara ne tür sorumluluklar yüklediği konusunda Gayri Müslimler kadar Müslümanların da kafası karışık görünmektedir.
Hemen söyleyecek olursak, Batı’da din, sosyal hayatta fonksiyonel değildir. Yani Deizm esastır. Aslında Batı’nın dini, sosyal hayatın merkezine yereleştirememesi, buna elverişli bir kitaba sahip olamamasından da kaynaklanır. Çünkü ellerindeki kutsal kitaplar muharref olmalarından mütevellit ihtiyaçlarını karşılayacak ilkeleri barındırma kabiliyetine sahip değildir. Derken sahih vahyin yerini ruhban sınıfı almış, halkın zihni, ruhban sınıfının kendilerine zerk ettiği vehimlerle doldurulmuştur. Bundan öte Hristiyanlık devlet dini haline getirilerek bir ideolojiye dönüştürülüp adına katliamların yapıldığı, engizisyon mahkemelerinin kurulup mağdurların, muhaliflerin ve ilim erbabının yargılanıp infaz edildiği bir korku rejimi haline dönüştürülmüştür. Roma imparatoru Büyük Theodosius zamanında (379-395) başlayan bu süreç, Fransa merkezli Rönesans ve Reform kalkışmaları (1789) ile sona ermiştir. Avrupa’da gerçekleşen Rönesans ve Reform hareketleri, Avrupalılar adına dinin ve tanrıdan imtiyazlı! din adamları sınıfının haksız tasallutundan kurtuluşa tekabül eden bir dönüm noktasıdır. Söz konusu dönemde, insanları miskinleştiren mistisizmi kışkırtmanın dışında, dinin sosyal hayatın tanzimine yönelik hiçbir katkısı olmamıştır. Hümanist Oryantalistlerden Fransız Mösyö Rinye, Hristiyan tebaanın
2 Türk Dil Kurumu (TDK), Türkçe Sözlük, (Ankara: 1998), 526.
I. Uluslararası Din Ve İnsan Sempozyumu “Din, Dil Ve İletişim”
21
bu dönemdeki din telakkisini, “Hristiyanlığın en büyük zaafı” dediği “heykel”, “evham” ve inziva” gibi üç kavramla özetlemiştir. Ona göre İslâm, bu üç kavramın hiç birine alan açmamıştır.3
İsmâil Râcî Farukî’ye göre Hristiyanlık ve Budizm, dine hayat ve tarih süreçlerinden başka işler yapmak gözüyle bakabilir ve nefse ezayı, çileciliği, köşeye çekilmeyi ve bu süreçlerle savaşıp durdurmayı da tavsiye edebilirler. Hayat ve tarih süreçleri bunların gözünde şer ve zararlıdır ve bu yüzden de hor görülmesi gereken şeylerdir. Çünkü Hristiyanlık yaratılışın “alçak”, “şer” ve “nafile” olduğuna inanmakta ve inançla, imitio christi'yi insanlara onlardan kurtulmanın reçetesi olarak sunmaktadır. Aynı şekilde Budizm de yaratılışın “şer”, “tanha” acı ve çile dolu olduğuna inanmakta ve bu suretle kendini ve hayatı inkârı, hayat ve tarih süreçlerinden kurtulmak için önermektedir.4
Avrupa’nın, onu kilitleyen dininden kurtulması kendi adına olumlu bir durumdur. Ancak dinden boşalan yeri Sekülerizm ve Ateizm’in alması Batı’nın yeniden savrulmasına ve hatta daha da vahşileşerek kendi nesillerinin geleceği de dâhil olmak üzere dünyayı sömürmesine yol açmıştır. Batı, İslâm’ın işine yarayan kısımlarını tereddüt etmeden almasına rağmen bunu hiçbir zaman itiraf etmeye yanaşmamış, vicdanını kontrol edecek bir itikadın peşine düşmemiştir. Bu genel değerlendirmenin neticesinde denebilir ki, Batı kültüründe dinin (Hristiyanlık), artık sembolik ve nostaljik bir unsur olmasının dışında sosyal hayatta hiçbir karşılığı bulunmamaktadır. Kısaca Hristiyanlık daha önce olduğu gibi modern dönemde de insan ilişkilerine yön verebilecek kabiliyete sahip değildir. Zaten İslâm ile nesh edilmesinin sebebi de budur.
Modernizmin Batı halklarına dayattığı şey, yaratıcıyı inkâr değildir. Buna mukabil o, ‘her türlü vahyi, ilhamı ve dolayısıyla vahyin bildirdiği Allah’ı, dini ve takdiri inkâr ederek sadece akıl ile idrak edilen bir Allah’ın varlığını kabul eden, teşbih ve teslisi reddeden felsefi meslek’5 şeklinde tarif edilen Deizmi parlatarak vahyi yani insanlar üzerindeki ilâhî kontrolü iptal etmenin peşindedir. Hâlbuki Deizm denilen -risâletin ve vahyin inkârı bağlamında yaratıcının kontrolü dışında özgür bir yaşantıyı öngören- meslek/anlayış, hem Batı halkları ve hem de ihraç edildiği diğer halklar açısından büyük bir tehdit oluşturmaktadır.
Dine yüklenen anlam veya dinin sosyal hayattaki fonksiyonu konusunda Müslümanların da kafasının karışık olduğunu söylemiştik. Kanaatimizce birçok Müslümanın din ve dünya (toplum) diyalektiği sorunludur. Günümüzde dini, Allah ile kul arasında bir ilişkiden ibaret sayıp ibadet boyutunda sınırlayan ve dolayısıyla Kur’ân’ın içerdiği sosyal kanunları görmezden gelen yaygın bir anlayıştan bahsedebiliriz. Diğer taraftan, her şeyi din ile açıklama gayretinde olanlara veya mistik bir yaşantı özlemiyle dinin dünyaya bakan yönünü göremeyip yeryüzünde halifelik görevini ihmal edenlere rastlayabiliriz. Bütün bunlar, Müslümanların farklı renklerde din anlayışlarına tekabül etmektedir.
Bir Müslümanın sahip olabileceği en büyük yanılgı, dinin sadece âhiret hayatıyla ilgili olduğuna dair bir anlayışa sahip olmasıdır. Çünkü İslâm inanç sistemine göre dünya ve âhiret birbirini tamamlayan bir bütündür. Din ise bir tarafı ile dünyaya diğer tarafı ile âhirete bakar. Tamamıyla birine ya da diğerine bakmaz. Örneğin Kur’ân’da yer alan sosyal kanunlar bu dünyaya aittir. Söz konusu kanunlar âhirette geçerli değildir. “Kimsenin kimseden faydalanamayacağı, kimseden bir şefaatin kabul edilmeyeceği, kimseden bir fidye alınmayacağı ve yardım görmeyeceği bir günden korkun.” [el-Bakara, 2/48] âyeti, hem buna ve hem de dünya ve âhiretteki hayatın farklı formatta olacağına delalet eder.
Müslümanlar katında İslâm, fonksiyonel bir dindir. Sosyal hayatın tam merkezimde yer almakla hayata direkt müdahale eder. İslâm’a göre eşyadaki/varlıktaki düzen, intizam ve rasyonel yapı tamamen Allah’a aittir. İnsan hayatı da varlığın bir yönünü oluşturur. Dolayısıyla Allah’ın insan davranışlarına müdahale etmemesi söz konusu değildir. Rasyonalizmin iddiasının aksine -ki o, Allah’ın
3 Elmalılı Hamdi Yazır, “İslâmiyet’le Medeniyet-i Cedîde Birleşebilir mi?” Meşrûtiyetten Cumhuriyete Makaleler, Haz: A. Cüneyd Köksal, Murat Kaya, 2. Baskı, (İstanbul: Klasik Yayınları, 2013), 89-90.
4 İsmâil Raci el-Farukî, Bilginin İslâmîleştirilmesi, ter: Fehmi Koru, 5. Baskı, (İstanbul: Risale Yayınları, 2015), 64.
5 Süleyman Hayri Bolay, Felsefî Doktrinler ve Terimler Sözlüğü, 6. Baskı, (Ankara: Akçağ Yayınları, 1996), 187.
I. Uluslararası Din Ve İnsan Sempozyumu “Din, Dil Ve İletişim”
22
sadece yaratıcı ve planlayıcı olduğunu iddia eder- Allah, insan üzerindeki tasarrufuna devam etmektedir.
Kâinatta cereyan eden bütün ilişkilerde din vardır. Bu ilişkileri, “Allah-insan”; “insan-insan”; “insan-tabiat/âlem” ve “âlem-Allah” şeklinde özetlemek mümkündür. Dini, bu ilişkilerden herhangi biriyle veya ikisiyle veya üçüyle sınırlandırmak ve diğerini/diğerlerini dünyaya atfetmek onu anlamamak demektir.
İslâm, Dünya ve âhireti dengelemeyi emreder. “Doğrusu insan için (dünyada) çalıştığının (karşılığının) dışında bir şey yoktur.” [en-Necm, 53/39] âyeti çalışmayanın dünyada rezil olacağına delalet eder. “Allah’ın sana verdiğinden âhiret yurdunu ara. Dünyadaki nasibini de unutma, (dünyada) Allah’ın sana ihsanda bulunduğu gibi sen de insanlara iyilik et. Yeryüzünde bozgunculuğu arzu etme. Zira Allah bozguncuları sevmez. ” [el-Kasas, 28/77] âyeti de dini, dünyayı ve âhireti dengeleyecek şekilde algılamaya tekabül eder. Duâlarımızın merkezinde yer alan “Rabbimiz! Bize dünyada da âhirette de iyilik ver. Bizi cehennem azabından koru.” [el-Bakara, 2/201] âyeti, iyiliğin/nimetin hem dünyada ve hem de âhirette gerekli olduğuna, buradaki dengenin biri lehine bozulmaması gerektiğine delâlet eder. Diğer taraftan, “Allah, hanginizin daha güzel iş yapacağını sınamak için ölümü ve hayatı yaratmıştır. O güçlüdür, bağışlayandır” [el-Mülk, 67/2] âyeti, insanın yaratılış gayesinin, kulluğunun ve halifeliğinin bir gereği olarak dünyada yapması gereken “güzel ameller” olduğunu göstermektedir.6
Peygamberlerin mücadelelerinin tamamıyla dünya-âhiret dengesini kurmak ekseninde şekillendiğini söylemek yerinde olur. Bununla birlikte, peygamberlerin gösterdiği bütün çabalara rağmen denge daima dünyadan yana bozulmuş, çok az insan yaratılışın sırrına vakıf olarak dünya âhiret dengesini sağlayabilmiştir. Günümüzde de değişik tezahürler içinde, ama aynı temayüller görülmektedir. Açıkça reddetmeyenler, dini ilerlemeye engel görmekte, din-dünya dengesinde dünyayı ön plana çıkarmaktadır. Dinin fertlerin vicdanına itilmesi bunun kamufle edilmiş bir şeklidir. Geçmiş dönemlerde peygamberlere karşı putperestlerin manevi dünyasını putlar örmüştü. Gerçekte putlar bu dünyanın temsilcisiydi, müşahhastı ve arzularını yerine getirmek için var idiler. Bugün materyalizm veya daha yumuşatılmış haliyle gerçek yerlerinde kullanılmayan, medeniyet, ilerleme, iktisat, demokrasi ve hürriyet gibi modern usuller veya daha çok dünyaya hitap eden şeyler, dünyayı temsil etmektedir.7
İnanmayanların dünya-âhiret dengesini sağlayamaması bir yere kadar anlaşılabilir. Asıl mesele söz konusu dengenin dindarlar tarafından sağlanamamasıdır. Bunu somut bir örneğini Müslümanlar ilk defa Uhud savaşında yaşamıştır. Mal-mülk hırsı hezimetle sonuçlanmış, bu hırsa kapılanlar arkadaşlarının şehit olmasına sebep olmuştur. İşte modern çağda Müslümanların çöküşünün ve akabinde Avrupa karşısında mağlup düşmesinin temelinde bu gerçek bulunmaktadır. Bunda elbette dış müdahaleler de etkili olmuştur. Ancak kanaatimizce esas etken, Müslümanların dini doğru yorumlayamayıp, dünya-âhiret dengesini sağlayamamış olmalarıdır.
İsmâil Râci el-Farukî çöküş döneminde din-dünya dengesinin bozulmasını, düşünce ile eylemin birbirine yabancılaşmasıyla açıklar. Bu aynı zamanda tam manasıyla bir sapma ve bir zihniyet dönüşümüdür. Yümni Sezen, İsmâil Râci el-Farukî’nin bu husustaki değerlendirmelerini şöyle özetlemiştir.
“İslâm tarihinin ilk döneminde düşünce ile eylem arasında birlik vardı. Sonra bu birlik parçalandı. Savunmaya geçen siyasi önderler büyük hatalar yaptı. Sultanlar, hiçbir karşı koymayla karşılaşmadan yönetimlerini sürdürmeye başladılar. Ümmetle ilgili işlere etkin bir biçimde katılmaktan uzaklaşan düşünürler de siyasi otoriteyi kınamak için, tercih ettikleri ideale sarıldılar. Halk ise eski eserlerin yorumlarıyla veya tasavvuf âlemine dalarak kendini oyalamaya koyuldu. Tarikatlar halkı bağrına bastı. Onların elinde din, istibdattan kaçışa dönüştü. Ümmetin aklî enerjisi tasavvufun
6 Elmalılı Hamdi Yazır, “Müslümanlık Mâni-i Terakkî Değil, Zâmin-i Terakkîdir” Meşrûtiyetten Cumhuriyete Makaleler, Haz: A. Cüneyd Köksal - Murat Kaya, 2. Baskı, (İstanbul: Klasik Yayınları, 2013), 275.
7 Yümni Sezen, İslâm’ın Sosyolojik Yorumu, 2. Baskı, (İstanbul: İz Yayıncılık, 2018), 194.
I. Uluslararası Din Ve İnsan Sempozyumu “Din, Dil Ve İletişim”
23
biçimlendirdiği ruhî, kişisel ve sübjektif değerlere doğru yöneldi. İlk döneme ait ruhî olanla dünyevî olanın eşit ve denk oluşu özelliği kayboldu. Sadece öteki dünya peşinde koşmak kaldı. Ümmetin gerçek tecrübeleriyle temasını kaybeden İslâm düşüncesi, hukukta tutucu ve lafza bağlı, Kur’ân tefsirinde ve dünya görüşünde tahminci, ahlak ve siyasette dünyaya değer vermez, tabiî bilimlerde batınî hal aldı. Düşünür, hukukçu, velî hepsi siyasi otoriteye aşağılık bir şey imiş gibi tepeden baktı. Dünyayı red faziletin şartı oldu. Böylece düşünce ile eylemin birbirine yabancılaşması yüzünden yol ikiye bölündü. Her iki yol da biçim değiştirdi. Biri Hristiyanlığın ruhçuluğu ile Budist rahipliğine benzeyen içi boş ruhîliğe dönüştü. Maddî refahla ilgilenmeyen, dünyadaki adaleti gerçekleştirmeye çabalamayan bir ruhîlik, sübjektif ve sadece müminin dinî menfaatine dayanmaya mahkûm oldu.”8
B. Din Dili
Din dili, kişilerin sahip olduğu din anlayışı veya dini tebliğde kullanılan dil anlamında, insanlığa İslâm’ın mesajını ulaştırmada kullandığımız üslup, usul ve söylem demektir. Doğru bir din dili ancak, tebliğcinin doğru bir din telakkisine sahip olmasından ya da dini doğru yorumlamasından sonra gelişir. Dindar bir kişinin din kaynaklı temel tutum ve bakış açısını yansıtan din dili, bazen dini hakkında doğru bir söylem olmayabilir. Onun bu söylemi, dini ilzam etmemekle birlikte, dinine zarar vermesinin yanında gerek kendini ifade etmede ve gerekse dinini tebliğ etmede büyük bir engel olarak karşısına çıkacaktır.
Bu kısa açıklamadan hareketle din dilini kısaca şöyle tarif edebiliriz. “Din dili” dediğimiz faaliyet, çeşitli bakış açılarına göre belli bir hayat ve düşünce tarzına dayalı kanaat, tutum ve gerçekliği ne olarak gördüğümüze ilişkin kavrayışlarımızın belli bir dilde ve belli kurallar çerçevesinde ifade edilmesi demektir.9 Dolayısıyla bir medeniyet projesi olarak inanılan ve savunulan dinin doğruluğu kadar davranışlarda makes bulan din dilinin de o derece doğru ve aslına uygun olması gerekir. Söz gelimi İslâm’ı mecrasından çıkararak onu şahsi yahut mezhebi ihtiraslarına alet eden bir anlayışın dili de son derece yanıltıcı ve hedef saptırıcı olacaktır. Bu hususta diğer önemli bir konu da din ile din dilinin birbirine karıştırılma meselesidir. Çünkü din bir asıl olduğu kadar bir araçtır da. Din dili ise kişilerde oluşan dinle ilgili algıdır ve dolayısıyla görecelidir. Tebliğ açısından doğru olanı yanlış bir yöntemle sunmak, sahibini asla başarılı kılmaz. Yanlış bir dinî söyleme sahip olanların ise bu hususta hiçbir şansları yoktur.
Söz buraya gelmişken Allah hakkında (ilâhiyât) oluşan din dilinden de kısaca bahsetmemiz gerekir. Bu hususta dört farklı yönelişten söz etmek mümkündür. Selefiyye ekolü Allah’ın sıfatları hakkında teşbih, te’vil, taʽtil ve tahrife yönelmeksizin okuyup işittiği ile yetinmeyi esas almıştır. Allah hakkında kullanılan kavramlara olumlu ya da olumsuz hiçbir yorum yapmamış, kavramları sözlük manasıyla olduğu gibi kabul etmiştir. Ancak bu, kanaatimizce sorunlu bir yaklaşım olmuştur. Çünkü teşbihi yani insani nitelikleri dile getiren bir dil kullanmaksızın Allah hakkında konuşmak mümkün değildir.10 Bize göre Selefiyye te’vile başvurmayıp Allah Teâlâ’yı insanoğluna ait beş duyu kapsam alanına almak suretiyle kendine ait tenzih akidesini ihmal etmiştir. Bu anlayışın sonu teşbih ve tecsimdir.11
İkinci yaklaşım, Müşebbihe ve Mücessime tarafından sergilenen teşbih dilidir. Sıfatları bakımından Allah’ı birebir insana benzetmenin savunulabilecek hiçbir tarafı yoktur. Böyle bir dille çizilecek tanrı tasvirinin İslâm’ın ulûhiyet anlayışıyla değil, olsa olsa eski Yunan tanrı telakkisi ile bir ilgisi olabilir. Zaten böyle bir tanrı telakkisi taraftar bulamamıştır.12
Allah hakkında oluşan diğer bir dil de teşbihi dilin tam karşısında yer alan tenzihi dildir. Bu dil/anlayış, “Muhalefetün lil Havadis/zat ve sıfat bakımından yaratılmışlardan hiç birine benzememe”
8 Sezen, İslâm’ın Sosyolojik Yorumu, 196-197.
9 Turan Koç, Din Dili, (Kayseri: Rey Yayıncılık, 1995), 17.
10 Koç, Din Dili, 49.
11 Resul Ersöz, Selefîlik ve Selefî Tefsir Anlayışı, (İstanbul: Ensâr Neşriyat, 2018), 260.
12 Koç, Din Dili, 50.
I. Uluslararası Din Ve İnsan Sempozyumu “Din, Dil Ve İletişim”
24
fikri üzerine inşa edilmiştir. Muʽtezile tarafından savunulan bu anlayışa göre Allah’ın zatının dışında ayrıca sıfatları bulunmamaktadır. Yani tevhid ilkesi gereği Allah’ın zatıyla sıfatları aynıdır.
Allah hakkında oluşan bir başka dil ise, yine “Muhalefetün lil Havadis” fikri üzerine inşa edilen ancak tenzihi dil kadar keskin olmayan temsilî dildir. Bu anlayışa göre Allah’ın zatından ayrı sıfatlarının bulunması, bu sıfatlarda insanların Allah ile müşterek olması Allah adına bir noksanlık değildir. Sıfatlar, Allah’ın gayrı olmadıkları gibi her bir sıfat ne zatın kendisidir ve ne de ondan başkasıdır.13 Buna mukabil Allah’ın yaratma, konuşma, bilme vb. fiil ve sıfatları bizim bir sürece bağlı olarak yapıp ettiklerimizden köklü bir biçimde farklıdır.14
Bildirimize esas olan konu, daha çok İslâmî söylem bazında bir din dilidir ve İslâm düşmanlarının Fundamentalizm ekseninde sürdürdükleri algı operasyonlarını besleyen yanlış İslâmî tutum ve söylemler bu kapsama girmektedir. Yani İslâmî söylemden kasıt Allah’ın kelâmı değildir. Müslümanların belirli bir zaman ve mekân içerisinde ortaya koyduğu çok sayıda ve farklı ictihâdlardır.15
C. Din Dilinin Sorunları/Tespitler
Müslümanların, hem doğru bir din telakkisi edinmeleri ve hem de modern insanı İslâm’ın cazibesine sevk etmek amacıyla yeni ve doğru bir din dili inşa etmelerine ihtiyaç vardır. Bunun için öncelikle din dilindeki problemlerin tespit edilmesi gerekir. Zeki ve rasyonel bir kimsenin inancını da rasyonel bir zemine oturtma istek ve çabasını yadırgamayıp makul görmek adına, Milâdî VII. yüzyıl insanına hitap eden bir din dilinin bugünün insanı için yeterli olmayabileceği hesaba katılmalıdır. Modern insana kendi zaviyesinden yaklaşmak suretiyle ikna edici makul cevaplar vermek gerekir. Makullüğün ve rasyonelliğin olmazsa olmazı da onun bir delile bağlı olmasıdır. Dolayısıyla din dili, gerek müminleri ve gerekse gayri Müslimleri ikna edebilecek nitelikte makul ve ispat edilebilir olmalıdır. Din dilinin sorunlarını ya da dinî söylemde yenilenmeyi gerekli kılan bazı sorunları şöyle sıralamak mümkündür:
1- Dinin bazı alametlerinin kaybolması. Bu genellikle bazı felsefi görüşler ve Batı taklitçiliği neticesinde oluşan adetler sebebiyle gerçekleşmiştir. Buna dini ve dinî bilinci diri tutan alametlerin içinin boşaltılması da denebilir.
2- Dinî söylemde şer’î görevlerin mertebelerini anlamada dengesizlik. Bu, insanları İslâm’a davette farklı yönelişlerin zuhuruna yol açmaktadır. Örneğin, vaizler, hatipler aslî meseleleri bırakıp fer’î ve marjinal konulara yoğunlaşmakta; basit amelleri büyütürken büyük mevzuları basite indirgemektedir. İktisadî ve siyasî gerilik meselesi vb. mühim sorunlar ıskalanmaktadır. Yönetim zaafları, kamu çıkarları, insanların mallarının haksız yere yenmesi, gelir dengesizliği ve cehaletle mücadele gibi ana konular göz ardı edilmektedir.
3- Dinî söylemde bazı maslahat (kamu yararı) ve mefsedetin (kamu zararı) dikkate alınmaması. Maslahat ve mefsedetin dikkate alınması yüzeysel bir bakış üzerine bina edilemez. Aksine nasslar ve olaylar üzerinde derinlemesine bir tefekkürü gerektirir. Çünkü emir ve yasaklar, maslahatı temin ve mefsedeti def etmeye yöneliktir.
4- Daha önce bulunmayan bazı yeni olayların ortaya çıkması. Zira kâinat statik (durağan) değil, dinamiktir. Son zamanlarda asrın ruhuna uygun olarak ortaya çıkan kimi hayra ve kimi de şerre kabiliyetli bir takım olaylar vardır ki, bunların mutlaka çözüme kavuşturulması gerekir. Bu tür meselelerin halli ictihâda ve tecdide bırakılmıştır. Bu hususta Şatıbî şöyle der: Varlık âleminde meydana gelen olaylar sonsuz niteliktedir ve bunların sınırlı sayıda nass ile çözümlenmesi mümkün değildir. Bu yüzden kıyas ve benzeri yollarla ictihâd kapısının açılmasına ihtiyaç vardır. Dolayısıyla ictihâd, her
13 Ebu’l-Muîn en-Nesefî, Tevhidin Esasları, 4. Baskı, (İstanbul: İz Yayıncılık, 2017), 45.
14 Koç, Din Dili, 66.
15 Abdülvehhâb el-Messîrî, “Yeni İslâmî Söylemin Köşe Taşları”, Çağdaş İslâm Düşüncesinin Sorunları, Der. İslam Özkan, (İstanbul: Pınar yayınları, 2017), 91.
I. Uluslararası Din Ve İnsan Sempozyumu “Din, Dil Ve İletişim”
25
zaman ve mekânda zorunludur. Çünkü olaylar, belirli bir zaman ve döneme has değildir.16 Zamanımızda din dilinde yaşanan diğer problemleri kısaca şöyle izah edebiliriz:
Zamanımızda din dilinde/dini söylemde yaşanan problemlerin başında, din ile dinsel söylemin (din dilinin) aynı şey olduğu yani din ile dinsel söylemin özdeşleştirilme meselesi gelmektedir. Buna, din mensuplarında zuhur eden -evvelki batıl itikatlardan taşıdıklarına ek olarak süreç içerisinde ihdas ettikleri- öznel fikir ve düşüncelerin din/İslam ile özdeşleştirilmesi meselesi de denebilir. Dünden bu güne dine muhatap olan kitlelerin aklı, ilmi ve tecrübeleri birbirinden farklı olmuş, aynı meselede birbirinden farklı düşüncelere sahip olabilmişlerdir. Nitekim ilk Müslümanlar çoğu zaman Hz. Peygamber’e herhangi bir uygulamasının hemen akabinde, bu tasarrufunun vahye mi yoksa tecrübe ve akla mı dayandığını sorarlardı. Çoğunlukla onunla farklı düşünür ve akıl ve tecrübe alanına ait konularda ona farklı önerilerde bulunurlardı. Bunun birçok örneği vardır ve dinsel söylemin organ ve araçları olan kitaplar, makaleler, hutbeler, vaazlar, radyo-televizyon programları ve konuşmalar bu tür örneklerle doludur. Bununla birlikte (yanlış bir) dinî söylem, Hz. Peygamber’in, “Siz dünyanızla ilgili işleri benden daha iyi bilirsiniz”17 hadisinde formüle edilen ilkeyi görmezden gelerek dinî nassların faaliyet alanını bütün alanlara teşmil ederek genişletmeye devam etmektedir.18
Dinin nasslar ile sınırlandırılması ve asr-ı saadet ile dondurulması, din dilinde yaşanan diğer bir önemli sorundur. Daha çok selefî karakterdeki bu yaklaşıma göre Kur’an, sünnet ve sahabe, Müslümanların hazırda ve gelecekte ihtiyaç duydukları ve duyacakları her konuda hükmünü vermiş, meseleleri vuzuha kavuşturmuştur. Bunların üzerine söz söylemeye hacet yoktur. Müslümana düşen görev, vahyin nüzul vasatında anlaşılmış olan manasına (tefsirine) nakil yoluyla vakıf olup ona uymaktan ibarettir. Seleften tevârüs eden basit ve sade rivayetlere rağmen te’vil yoluyla naslardan hüküm ve ilke çıkarmak bidʽatttır.19 Bu sorunu Nasr Hâmid Ebû Zeyd, “geleneğin ve selefin otoritesine dayanmak” şeklinde ifade etmiştir. Ona göre bu söylemin çıkmazı, selefin görüş ve ictihâdlarını tartışmaya açılamayan ya da yeniden gözden geçirip yeni ictihâdlara imkân vermeyen kutsal metinler haline getirmeleridir. Dahası bu söylem bununla da yetinmez, söz konusu ictihâdlarla dini özdeşleştirir. Bu söylemin iki tür enstrümanı/ilkesi vardır. Bunlar; düşünce ile dinin birleştirilmesi ve olayların tek bir esasa (geleneğe) indirgenerek açıklanmasıdır.20
Diğer bir problem, din metinlerin akla ve tecrübeye bırakılmış alanlara da teşmil edilmesi yani, hayatın her safhasını salt Kitap ve Sünnet ile açıklama gayretidir. Bu husustaki (hatalı) söylemi, En’âm Sûresi 6/59. âyetten mülhem “Kur’ân’da her şey vardır” şeklinde ifade etmek mümkündür. Hâlbuki din, insanlığın tekâmülünde elzem olan araçlardan yalnız biridir. Bu işin az ilerisi, dinî metinler ile bu metinlerin okunması neticesinde elde edilecek sonucun özdeşleştirilmesi meselesidir. Nitekim günümüzde birçok Müslümanın bu hataya düştüğü görülmektedir. Söz gelimi hatim kampanya ve merasimlerinin, dini metinler ekseninde yaşama gayretlerinin önüne geçmesi tam olarak buna tekabül etmektedir. Milli şairimiz Mehmet Âkif, aşağıdaki dizeleriyle din dilinde yaşanan bu tür bir noksanlığa işaret etmektedir:
İbret olmaz bize her gün okuruz ezber de!
Yoksa hiç mana aranmaz mı bu ayetler de?
Lafz-ı muhkem yalınız anlaşılan Kur’an’ın:
Çünkü kaydında değil hiç birimiz mananın:
Ya açar Nazm-ı Celîlin bakarız yaprağına;
16 Ebû İshak İbrahim b. Musa b. Muhammed eş-Şatıbî, el-Muvafakât 6 Cilt, (Suudi Arabistan/el-Huber - el-Akrabiyye: Dâru İbni Affan, 1998/1417), 5/38-39.
17 Müslim, Fedâil, 141.
18 Nasr Hâmid Ebû Zeyd, Nakdü’l-Hitâbi’d-Dinî, 2. Baskı, (Kahire: Sînâ li’n-Neşr, 1994), 78.
19 Ersöz, Selefîlik ve Selefî Tefsir Anlayışı, 165-166.
20 Nasr Hâmid Ebû Zeyd, Nakdü’l-Hitâbi’d-Dinî, 84.
I. Uluslararası Din Ve İnsan Sempozyumu “Din, Dil Ve İletişim”
26
Yahut üfler geçeriz bir ölünün toprağına.
İnmemiştir hele Kur’an bunu hakkıyla bilin,
Ne mezarlıkta okunmak, ne de fal bakmak için!21
Bu bağlamda bir diğer sorun, din mensuplarının dinî metinlerden anladıklarını bizatihi dinin kendisi gibi algılamaları ve bu hususta kesin kanaat sahibi olmalarıdır. Hâlbuki kişilerin şu veya bu düşünceye sahip olmaları doğaldır. Doğal olmayan kişinin görüşünün bizzat İslâm olduğunu iddia etmesidir. Ayrıca geçmişe ait görüşler, tefsir kitaplarında yazılanlar ile değişime müsait ictihâdların mutlaklaştırılması da bu kabildendir. Tekçilik ve kesin fikirliliğe dayalı, yegâne hakikatin kendi görüşü olduğu anlayışı, din dilinin en müşkil alanlarından biridir. Bu aslında “düşünce ile dinin özdeşleştirilmesi” olgusu ile iç içe geçmiş durumdadır ve akıbeti radikalizm, fanatizm, hoşgörüsüzlük, tekfircilik ve şiddettir.
Ulusalcılık manasında milliyetçiliğin dinin önüne geçmesi din dilinde yaşanan sapmalardan biridir. Hâlbuki İslâm ırkçılığı/ulusalcılığı yasaklamıştır. Ulusçuluk/ulusalcılık ve meşrepçilik ekseninde oluşturulmuş bu tür bir dinî söylem, günümüzde oldukça revaçtadır. İslâm kardeşliğine halel getiren bu söylemin kaynağı Batı’dır. Bu söylem, İslâm’ın evrenselliği ile onun bir ümmet ve medeniyet dini olması yönündeki iddiasına zarar vermektedir.
İslâm, hem teorik ve hem de pratik olarak “din adamları sınıfı” veya “kutsal otorite” anlayışını tamamen reddetmesine rağmen Müslümanlar arasında pratikte bilginin kaynağı olarak bu sınıfı adres gösteren ve bu konuda oldukça ısrarlı olan bir yaklaşım ortaya çıkmıştır. Bu yaklaşıma göre dini metinleri, söz konusu sınıfın anladığı gibi anlamak ve din telakkisini sadece bunlardan almak gerekir. Ancak böyle bir din söylem, toplumu tehdit eden, hayatın ve realitenin ihtiyaçlarının karşılanmasında aklın işlerliğini neredeyse yok edecek boyutlara ulaşmış tehlikeli bir mekanizma konumundadır. İşin en kötü yanı da bu tür bir din diline sahip olanların böyle bir mekanizmayı, tartışılması dahi mümkün olmayan bir inanç sistemi haline getirmeleridir.22 Böyle bir din telakkisinin, toplum veya insan hakkında bilimsel bilgi üretmesi şöyle dursun, evren yahut tabiat üzerinde bile doğru bir bilgi üretmesi mümkün değildir. Bu tasavvur, toplumsal ve siyasal cebrîliği savunan “Mutlak Cebriyeciliğin (Determinizm)” lehine evren ve tabiattaki Allah’ın koyduğu nedensellik kanunlarını inkâr eden kadîm “Eş’arî” yaklaşımın devamından ibarettir.23
Bu aynı zamanda “Allah’ın hâkimiyeti” adına her şeyi Allah’a havale edip insan ve iradesini yok sayan din telakkisine tekabül eder. Nasr Hâmid Ebû Zeyd’e göre bu tür bir anlayışın sahipleri, Avrupa’da Rönesans asrının başlarında din adamlarının bilime ve bilim adamlarına karşı takındıkları tutumu kınamalarına rağmen hakikatte kendileri de kınadıkları bu tutumdan farklı davranmamaktadır. Bu söylemin/anlayışın önemsediği tek şey, “her şeyi Allah’a havale eden ve insanın etkinliğini ilga edip yok sayan “hâkimiyet” ilkesinin kutsanması sayesinde kendi egemenlik sahasını genişletmektir. Dinî metinleri siyasî çekişmelerde ve menfaat çakışmalarında etkin hale getirmeye yönelik olarak “hâkimiyet” mefhumunu ilk defa ortaya atanlar söz konusu söylemin iddia ettiğinin aksine, Haricîler değil, Emevîler’dir. Bu da, Muâviye’nin, Amr b. Âs’ın tavsiyesine uyarak adamlarına, Allah’ın Kitabının hakemliğine başvurma davetiyle birlikte Mushafları kılıçların ucuna asmalarını emrettiği gün başlamıştır.24 Bu konu günümüzde “dinin siyasete alet edilmesi” şeklinde ifade edilmektedir. Kanaatimizce bu tür bir din dilinin salt “geleneğe dayanma” anlayışıyla da doğrudan bir ilişkisi söz konusudur. Veli, şeyh vs. kişilere atfedilen olağanüstülükler, onların öldükten sonra da dünya ile ilgili tasarrufta bulunmaya devam ettikleri ve gaybı bildikleri anlayışı bu yaklaşımın diğer tezahürleridir.
21 Mehmet Âkif Ersoy, Safahat, ed. TÜRDAV Yayın Grubu adına Mehmet Dikmen, (İstanbul: Karanfil Yayınları, 2011), 198.
22 Nasr Hâmid Ebû Zeyd, Nakdü’l-Hitâbi’d-Dinî, 80-81.
23 Nasr Hâmid Ebû Zeyd, Nakdü’l-Hitâbi’d-Dinî, 81.
24 Nasr Hâmid Ebû Zeyd, Nakdü’l-Hitâbi’d-Dinî, 81, 82, 85.
I. Uluslararası Din Ve İnsan Sempozyumu “Din, Dil Ve İletişim”
27
Diğer taraftan, bazı dinî söylemlerin, Laiklik, Darvinizm, Freudizm, Marksizm vb. hareketlerin noksanlıkları/batıllıkları üzerinde yoğunlaşmasının, kendi yanlışlıklarını gizlemeye yönelik bir çeşit manevra olduğu da söylenebilir. Ayrıca, Materyalizm, Sekülerizm, Laiklik vb. dünyeviliği esas alan yönelişleri toptancı bir şekilde kötüleme dili, beraberinde bilimi, bilimsel aklı ve rasyonel düşünceyi mahkûm etme noktasına vardırılmış, dini ahirete (uhrevîlik) hasreden bir noktaya ulaşılmıştır. Bu, dinin dünyaya bakan yönünün ıskalanması ve dolayısıyla sosyal, siyasal, ekonomik, ahlakî ve hukûkî meselelerin hallinde dinin katkısından mahrum kalınması demektir. Hâlbuki İslâm hem dünya ve hem de âhiret dinidir.
Din dilinde mitolojik söylemin de modern insanda karşılığı bulunmamaktadır. Daha çok kıssalar ve mucizeler etrafında şekillenen -ve somut olayları soyut bir takım olağanüstülüklerle açıklamaya karşı gelen- bu söylem ile iʽlâ-i kelimetullah ve evrensel İslâm medeniyeti mefkûresi gerçekleşmez. Hattı zatında kıssa ve mucizelerin Kur’ân’da bulunuş gayesi de somut olayları mitolojiye bağlamak değil, ibret alınmasını sağlamaktır. Dahası, Hristiyan kilisesinin üzerinde inşa edildiği zemin, mitolojik söylemdir. Bu söylem sebebiyle Hristiyanlıkta farklı mezhepler/dinler ortaya çıkmıştır. Reşid Rızâ, mitolojik söylemi, çağımızda Hristiyan bilim adamlarının dinden uzaklaşmalarına yol açan sebeplerden biri olarak görür. Ona göre şayet Kur’ân’da Hz. Musa ve Hz. İsa’ya ait mucizelerden söz edilmemiş olsaydı, Avrupalı özgür düşünürlerin İslâm’a yönelişi daha çok ve hızlı olurdu. Çünkü İslâm, akıl, ilim ve beşerî fıtrata uygunluk, fertlerin ruhlarını arındırmak ve kamu yararını geliştirmek gibi temel ilkeler üzerine bina edilmiştir. İslâm’ın Allah’tan geldiğine delalet eden en büyük mucize öncelikle Kur’ân, Sonra da Nebî’nin (sav) ümmî oluşudur. Bu mucize, akıl, duyu ve vicdan ile kavranabilecek ilmî bir delildir.25 Kanaatimizce Kur’ân’da söz konusu edilen harikulade olayların çağımız bilim adamları tarafından -zaman faktörü de hesaba katılarak- insanların ıslahına yönelik istisna hadiseler olmasının yanında, sebep-sonuç ilişkisi dâhilinde birer açıklamasının da olabileceği şeklinde değerlendirilmesi gerekir. Zira harikulade olayların sebep-sonuç ilişkisi dâhilinde açıklanamayacağına dair Kur’ân’da bir işaret bulunmamaktadır.
Din dilinin alanının; insan-âlem; âlem-Allah; Allah-insan ve insan-insan ilişkileriyle ilgili teolojik konular olduğu söylenebilir. Buna, “Yaratıcı-yaratılan ilişkisini muhatap kitleye anlatmada yöntem” meselelerini de eklemek gerekir. Yöntem, amaca ulaşmada belki de en önemli unsurdur. Sahip olduğunuz mal ne kadar kaliteli olursa olsun, pazarlama kabiliyetiniz ve onu anlatacak güzel bir diliniz yok ise başarıya ulaşma şansınız yok demektir. Modern çağın insanı doğrulanabilen (nesnel) bilgiyi esas almaya eğilimlidir. İman ise doğrulanabilir değil, doğruluğunda ısrar edilen öznel bir olgudur. Şayet doğrulanabilir olsaydı imana esası olmaktan çıkar, bilgi/ilim haline dönüşürdü. Bu bakımdan Müslümanlar için din dili konusu, işe yarayıp yaramaması bakımından önemli bir mevzudur.
Örneğin modern insana; “Kur’ân’da şöyle buyuruluyor” yahut “Rasûlullah bu konuda şöyle buyuruyor” denmek suretiyle, ahiret hayatının anlatılması ve kabul ettirilmesi mümkün olabilir mi? Bu tür sorulara ikna edici cevaplar verilmesi gerekir. Allah/Allah’ın yaratıcılığı inancı genel kabul gören bir olgu iken, bu, O’na kulluk etmenin zaruretini gerektirir mi? sorusu da bu kabil bir sorudur. Deizme göre cevap olumsuzdur. Çünkü Allah, insanları aklıyla ve vicdanıyla baş başa bırakmıştır. İşte deistlere, hem onların hidayeti ve hem de onların Müslümanlara bu hususta vermeleri muhtemel zararların defi için makul cevaplar verilmesi gerekir. Söz buraya gelmişken 15 Nisan 2019 tarihinde Akhisar Fen Lisesi’nde gerçekleştirdiğimiz “İslâm Bilim Tarihine Adanmış Bir Ömür Fuat Sezgin” konulu panelin akabinde bir kız öğrencinin gayet masumane olarak biz panelistlere yönelttiği “Hz. Peygambere peygamberlik verildiği nereden malum, bunun bir ispatı var mıdır? Kur’ân’ı Hz. Muhammed’in bizzat kendinin uydurup yazdırmadığı nereden malum?” mealli sorusu aklıma geldi. Bu tür konulara ahiret hayatı ve benzeri gaybî konuları da ilave edebiliriz. Kanaatimizce bunlara “bu hususta Kur’ân’da şöyle buyuruluyor, Hz. Peygamber şöyle buyuruyor” şeklinde cevaplar vermek çözümsüzlüğe kapı aralamaktır. Aksine bu tür sorulara aklî/mantıkî (aklen mümkünlüğü ekseninde) cevaplar verilmelidir. Zamanında Mu’tezile’nin yaptığı da bu olsa gerektir. Başka bir öğrencinin “hocalar bize din diye,
25 Reşid Rızâ, el-Vahyu’l-Muhammedî, 3. Baskı, (Beyrut: Müessesetü Iʽzzi’d-Dîn, 1406), 105.
I. Uluslararası Din Ve İnsan Sempozyumu “Din, Dil Ve İletişim”
28
ağlayan kütük ve muallak taş hikâyesi anlatmasın” sözü sorunlu din diline yönelik bir serzenişten ibarettir.
Ortalama Müslümanın kader ve tevekkül anlayışı ve bu hususta gelişen gelenek ve dil, birçok Müslüman ilim/bilim adamı tarafından sorunlu bulunmuş ve eleştiriye tabi tutulmuştur. Bir kısım Müslümanların Peygamber anlayışındaki savrulmalar; sosyal hayatta özelde Kur’ân’a ve genelde dine/İslâm’a biçilen rol konusunda oluşup gelişen anlayış ve dil, Müslümanlar için büyük bir tehdit oluşturmasının yanında İslam’ın geniş kitlelere intikalinin önünde duran en büyük engeldir. İslâm toplumlarında yaşanan krizlerin bir sebebi de Müslümanların İslâmî olmayan bir hayat yaşamalarıdır. Bu elbette doğrudur. Fakat yaşanan krizi metafizik çerçevede tek bu sebebe indirgemek doğru değildir. Tarihsel hakikatlerin, gelişmenin, değişmenin, dünyayı ve hayatı doğru algılamanın neresinde olunduğunun bilinmesi ve buna göre çalışılması en az Müslümanca yaşamak kadar önemlidir.
Nassın karşısına aklı ya da aklın karşısına nassı koyma, hatalı bir din söylemine tekabül eder. Bu, hattı zatında yaratılışın hakikatine aykırı bir durumdur ve kanaatimizce günümüz din dilinin en önemli çıkmazı bu meseledir. Akıl, nassların yorumlanmasının ve anlaşılmasının olmazsa olmazı olduğu halde gelenekte hep kötülenmiştir. Hâlbuki şeriatin maksatlarından biri de aklın korunmasıdır. Akıl, insanoğluna dinden önce verilmiş ve dine akıllı insanlar muhatap kılınmıştır. İbn Abbas “Andolsun biz insanoğlunu şerefli/üstün kıldık”26 âyetini “kendilerine akıl vererek diğer varlıklardan üstün kıldık” şeklinde tefsir etmiştir.27 Nasr Hâmid Ebû Zeyd nass lehine aklın yok edilme çabalarının ilkini, Sıffin’de Emevîlerin mushafları kılıçlarının ucuna geçirerek “Allah’ın kitabı’nı hakem tayin etme” talebinde bulunmalarına bağlar.28
Örneğin din, miladî VII. yüzyılda muhatap kitleye “İnsanlarla akıl seviyelerine göre konuşunuz!” (Ebû Davud, Edeb, 20) ölçüsünce, akıl seviyelerine göre ve anlayabilecekleri somut örneklerden hareketle anlatılmış soyut mevzular ise -çok fazla içeriğine girilmeden- temas seviyesinde bırakılmış, iş imana bağlanmıştır.
Modern çağda dine yöneltilen eleştirilerin başında, tanrı inancının anlamlı olup olmama meselesi gelmektedir. Bu, bir anlamda ispat-ı vacip konusudur ve bu hususta aklı önceleyen, olaylara bilimsellik, objektiflik ve modernlik penceresinden bakan çağdaş insana, onu ikna ve teskin edecek makul cevaplar verilmesi gerekir. Böyle bir durumda muhataba, sorguladığı kaynak ile cevap vermenin onu ikna etmeyeceği hesap edilmeli, bilimsel cevaplarla mesele çözülmeye çalışılmalıdır. Bu, sorunun nasslarla değil, aklî istidlallerle/bilimsel bir din diliyle çözülmesine tekabül eder. Meselenin halli, -varlığı somuta indirgeyen bir insan tipine yönelik olması bakımından- Allah’ın soyut bir varlık olması hasebiyle pek de kolay değildir. Diğer bir soyut mesele de nübüvvet/risâlet ve buna bağlı olarak vahiy konusudur. Seküler temelli modern eğitim ve öğretim süreçlerinden geçirilmiş, her meselede aklen makullüğü ya da gayri makullüğü esas alan bir nesle bu konuları geleneksel yöntemlerle açıklayabilmenin imkânsızlığı göz ardı edilmemelidir. Günümüzde Müslüman, soyut meseleleri somut verilerle açıklamak gibi zor bir mesele ile karşı karşıyadır.
Aynı sıkıntı İslâm’ın ilk dönemlerinde de yaşanmış, Kur’ân etrafında bazı konularda cereyan eden tartışmalar, aklîlik ve dile uygunluk bakımından kritik edilmiştir. Muʽtezile dini düşünceyi, selefî, eşʽarî ve sûfî söylemlerin aksine aklen makullük ya da gayri makullük ekseninde şekillendirmeye çalışmıştır. Örneğin, Muʽtezile’ye göre insan fiillerinin Allah tarafından yaratıldığını ileri sürmek, ilahî teklif ve sorumlulukla çeliştiğinden dolayı ahlakla bağdaşmaz. Bu aynı zamanda Allah’ın insana gücü yetmeyeceği şeyleri yükleyebileceğin kabul etmek demektir ki ona göre bu da ahlak dışı bir paradokstur.29
26 el-İsrâ, 17/70.
27 Ebu’l-Fadl Şihabuddin Seyyid Mahmud el-Alûsî, Rûhu’l-Meânî, (Beyrut: Dâru İhyâi’t-Türasi’l-Arabî, ty.), 15, 117.
28 Nasr Hâmid Ebû Zeyd, Nakdü’l-Hitâbi’d-Dinî, 102.
29 İbrahim Aslan, Kâdî Abdulcabbâr’a Göre Aklın ve Dilin Sınırlarında Kur’ân, (Ankara: Ankara Okulu Yayınları, 2016), 236.
I. Uluslararası Din Ve İnsan Sempozyumu “Din, Dil Ve İletişim”
29
Görüldüğü gibi Mu’tezile, teolojik düşünceyi, akıl, dil ve ahlak ekseninde ve sınırında ele almaktadır. Muʽtezile’yi böyle bir çizgiye yaklaştıran şeyin, Yunan ve Hint felsefesi ile mevcut dinlerin meydan okumalarına karşı koyma refleksi olduğu kanaatindeyiz. Buna mukabil, günümüzde şartlar, o günkünden daha da çetin gözükmektedir.
Muʽtezile’nin bu anlayışı, zamanın sûfî ve batınî çevrelerinde hâkim olan anlayışa aykırı bir durumdur. Zira sûfî ve bâtınîlere göre akıl ve dilin aşkın teolojik konularda rol alması mümkün değildir. Akıl ancak tıpkı duyularda olduğu gibi teorik ve istidlale dayalı nazarî bilgi ediniminde rol alır ve alanı bununla sınırlıdır. Ulûhiyet ve gaybî konularda hakikate ancak doğru haber (vahiy ve sahih sünnet), keşif, ilham ve işaret yoluyla ulaşılabilir. Fikir ve felsefe yolu asla marifet vermez. 30 Doğru habere yapılan atıf hariç bu yaklaşım, ulûhiyeti düşünce ve tanımlama kapsamından çıkarıp öznel bir alana hapsetmek demektir ki sûfî metodoloji tam anlamıyla budur. Hâlbuki keşif, ilham ve işâret yoluyla elde edilen bilgiler nesnel olmaktan uzak indi bilgilerdir ki bunun üzerine hakikat inşa edilmez. Üstelik Kur’ân (Kitâb-ı Mübîn) da böyle bir metodu önermemektedir. Aksine Allah ile insan arasındaki iletişimi/bilgi aktarımını sınırlandırmış, keşfe, ilhama ve işarete başkalarını bağlaması yönünden alan bırakmamıştır. “Allah bir insanla ancak vahiy yoluyla veya perde arkasından konuşur. Yahut bir elçi göndererek izniyle ona dilediklerini vahyeder. Çünkü O, en yüce olan ve her şeyi bir hikmete binaen yaratandır.” [eş-Şûrâ, 42/51] Bu âyetten net bir şekilde anlaşılmaktadır ki Allah ile insan arasındaki bilgi aktarımı, ya vahiy yoluyla, ya perde arkasından ya da bir melek vasıtasıyla gerçekleşmektedir. Bu da sadece Peygamberlere özel bir durumdur. Allah’ın Peygamberlerin dışında insanlarla bu tür bir ilişki içerisine girmesi mümkün değildir. Gaybı da Allah’tan ve bildirmeyi dilediği peygamberlerden başkasının bilmesi mümkün değildir.31 Kur’ân’a göre vahiy apaçıktır ve Hz. Peygamber Allah’tan aldığı vahyi eksiksiz bir şekilde insanlara tebliğ etmiştir. İlâhiyât konusunda Hz. Peygamberin açıklamalarıyla aklın ve dilin dışında Kur’ân’ın indî ve hevâ mahsülü değerlendirmelere ihtiyacı yoktur.
Bu bakımdan Müslüman düşünür ve tebliğcilerin -ki bu manada her müslüman bir tebliğcidir- bütün modern disiplinleri öğrenmesi, kavraması ve bu disiplinlerin insanlığa vadettiği hususlara tam anlamıyla egemen olması gerekir. Sonra İslâm’ın dünya görüşü ve değerleri ışığında uzlaşılabilen kısımları olduğu gibi alarak bu yeni bilgiyi İslâm kültür birikimiyle bütünleştirmelidir. Disiplinin felsefesine İslâm’ın tam irtibatı tespit edilmelidir. Islah edilmiş disiplinin İslâmî ideallere hizmet edebileceği yeni bir yol belirlenmelidir.32
Kanaatimizce modernist fikirler diye değerlendirilen düşüncelere karşı bazı kesimler tarafından gösterilen tepkiler, kötü bir din diline sahip olduğumuzu gösteriyor.
D. Teklifler
1- Müslümanlar öyle bir din dili/dinî söylem inşa etmeliler ki, -özü itibariyle doğru olan bu söylem ile- İslâm’ın ulaştırılamadığı bir gönül ve coğrafya kalmasın, bu dil, -bir medeniyet projesi olan İslâm’ın egemenliğinde- yeryüzünde adaletin tesis edilebilmesini sağlayabilsin.
2- Yeni dinsel söylem, özelde Müslümanların; genelde bütün insanlığın problemlerini çözmeye elverişli olmalıdır. Bu hususta makuliyet ve ispat edilebilirlik esas olmalıdır.
3- Din dili üslup açısından Âli İmran Sûresi 3/159. âyette işaret edildiği üzere yumuşak ve affedici olmalıdır.
4- Düşünce ile din yani insanî olanla ilahî olan asla özdeşleştirilmemelidir. Nasslar hakkındaki kişisel ve mezhebi yorumların “Allah (cc) tam olarak bunu kastetmiştir” şeklinde mutlaklaştırılması sahibini, kendisini Allah’ın yerine koymak gibi tehlikeli bir noktalara götürür. Böyle bir yaklaşım terk edilmelidir. Âyetlerin bağlamından koparılması da bu kabildendir.
30 Muhyiddin İbn Arabî, Fusûsü’l-Hikem, trc. M. Nuri Gencosman, 5. Baskı, (İstanbul: İstanbul Kitabevi,1981), 103.
31 Âli İmrân, 3/179; el-Enʽâm, 6/50; Hûd, 11/31; el-Cin, 72/26-27.
32 Farukî, Bilginin İslâmîleştirilmesi, 38.
I. Uluslararası Din Ve İnsan Sempozyumu “Din, Dil Ve İletişim”
30
5- Dinin (İslâm) “Allah-insan, insan-insan, insan-âlem ve âlem-Allah” ilişkileri manzumesi olduğu gerçeği ekseninde dini, Allah ile kul arasındaki dikey ilişkiye (ibadet) indirgeyen ve dünyayı aşağılayan din dili terk edilmeli, dinin maksatları ve sosyal hedefleri ön plana çıkarılmalıdır. Diğer taraftan sadece Kur’ân’a odaklanıp Allah’ın kâinata yerleştirdiği âyetleri gör(e)meyen bir din anlayışı terk edilmelidir.
6- “Kur’ân’da her şey vardır” öngörüsü etrafında her şeyi din ile açıklama gayretleri ile zühd adına dinin dünyaya bakan yönünü ihmal etmeyi öğütleyen yaklaşımlar terk edilmelidir. Zira İslâm dünya ile âhireti dengelemeyi emreder. Zaten modern çağda Müslümanların inhitatının bir nedeni de dünya-âhiret dengesini sağlayamamalarıdır.
7- Kur’ân’a sübjektif (şahsî, mezhebi ve bâtınî) bakış açısıyla değil, aklî, hür ve objektif bakış açısıyla yaklaşılmalı buna göre tefsir edilmelidir. Ayrıca Kur’ân tefsirinde aklı ve te’vili aşağılayan yaklaşımlar terk edilmelidir.
8- Dini, naslara, tefsiri, rivayetlere indirgeyen selefi anlayış terk edilmelidir. Bu bağlamda kâinatın dinamikliğinden mütevellit, maslahat ve mefsedetin dikkate alınması adına, kıyas ve ictihâd yolları işletilmeli, ictihâdlar, değişebileceklerinden mütevellit din ile özdeşleştirilmemelidir.
9- Din ile dinsel söylemin aynı şeyler olmadığından hareketle, öznel fikirlere din muamelesi yapılmamalıdır. Tekçilik, kesin fikirlilik ve “en doğrusu benim düşüncemdir” anlayışı, düşünce ile dinin özdeşleştirilmesi kapsamında sonu tekfir ve şiddete varan yanlış bir dildir.
10- “Kulların fiillerinin yaratıcısının yalnızca Allah olduğu” anlayışı, fiilin sahibini etkisizleştirmeye ve adeta faturayı Allah’a kesmeye tekabül eder. Böyle bir dinî söylem, hatalı olduğu kadar, katı kaderciliğe ve akabinde Müslümanları durağanlığa sevk eden hatalı bir söylemdir. Söylemin “Allah’ın hâkimiyeti” esasına dayandırılması ayrıca bir sapmadır. Dolayısıyla ortalama bir Müslümanın kader ve tevekkül anlayışına dayanan gelenek ve dil terk edilmelidir.
11- Miladî 7. Asır insanı için kullanılan din dilinin, bu günkü insana hitap etmeyebileceği hesaba katılmalıdır.
12- Modern insanın aklını kurcalayan sorulara nass eksenli cevaplardan önce aklî cevaplar verilmeli, mitolojik söylemlerden kaçınılmalıdır. Kısaca İslâmî görüşler modern insana, onun önemsediği bilimsellik, objektiflik ve modernlik çerçevesinde sunulmalıdır. Aksi onu İslâm’dan uzaklaştırır. 33
13- Din dilinde ırkçı ve meşrepçi yaklaşımlar terk edilmelidir. Çünkü böyle bir dil, İslâm’ın evrenselliği ile bir ümmet ve medeniyet dini olması iddiasına halel getirmektedir.
14- Teorik ve pratik olarak “din adamları sınıfı” veya “kutsal otorite” anlayışı ve dili terk edilmelidir.
15- Materyalizm, Sekülerizm, laiklik vb. dünyevi yönelişlere yöneltilen kötüleme dili beraberinde, bilimsel aklı, bilimleri ve rasyonel düşünceyi mahkûm etme noktasına vardırılmamalı, tabiri caizse bu konuda sapla saman birbirine karıştırılmamalıdır.
16- Nassın karşısına aklı, aklın karşısına nassı koyan dini söylem terk edilmeli, dini metinler, akla ve tecrübeye bırakılan alanlara teşmil edilmemelidir.
Sonuç
Din dilinde, diğer bir ifadeyle dini söylemde sıkıntılar yaşadığımız bir zaman diliminde yaşıyoruz. Bu, beraberinde, kendimizi doğru ifade edememekten kaynaklanan birçok soruna yol açmaktadır. Kur’ân’a göre her insanın yaratılma gerekçesinin, -halife kul sıfatıyla- yeryüzünü imar edip yaşanabilir hale getirmek olduğu dikkate alındığında dini söylemin önemi daha da belirgin hale gelmektedir.
33 Farukî, Bilginin İslâmîleştirilmesi, 34.
I. Uluslararası Din Ve İnsan Sempozyumu “Din, Dil Ve İletişim”
31
Din dilinin/dinî söylemin yenilenmesi ile asla dinin yenilenmesi yahut değiştirilmesi ve yahut usul-i dinin yenilenmesi anlamında “dinde reform” gibi bir şey kastedilmemektedir. Tam tersine dini yaşamak, doğru bir dil ile onu yaymak ve taptaze muhafaza etmek kastedilmektedir. Dünyada kasıtlı olarak kışkırtılan İslâm düşmanlığına pirim verebilecek bir din dilinin, değiştirilmesi, yenilenmesi ve hatta yeniden inşa edilmesi âlimlerin en önemli görevi olmalıdır.
İslâm/Kur’an, sahih sünnet örnekliğinde vasat bir dinî yaşantıyı öngörür. İfrat ve tefritten uzak dini bir yaşantının dili de o derece vasattır. Bu bakımdan İslâm, zühd şekline büründürülen ve bir çeşit dünyadan kopmaya ve dolayısıyla halifelik görevini yapmaktan uzaklaşmaya tekabül eden bir yaşantıyı sapma olarak değerlendirip reddeder.
Din dilinin yeniden inşasın olan ihtiyacın temellendirilmesine yönelik yaptığımız tespit ve teklifleri tekrara düşmeme adına burada zikretmeyeceğiz. Şu kadar var ki konu, bir bildiri boyutunu aşmaktadır.
Kaynakça
Alûsî, Ebu’l-Fadl Şihabuddin Seyyid Mahmud, Rûhu’l-Meânî fî Tefsiri’l-Kur’âni’l-Azîmve’s-Sebi’l-Mesânî, Beyrut: Dâru İhyâi’t-Türasi’l-Arabî, ty.
Aslan, İbrahim. Kâdî Abdulcabbâr’a Göre Aklın ve Dilin Sınırlarında Kur’ân. Ankara: Ankara Okulu Yayınları, 2016.
Bolay, Süleyman Hayri. Felsefî Doktrinler ve Terimler Sözlüğü. 6. Baskı. Ankara: Akçağ Yayınları, 1996.
Ersoy, Mehmet Âkif. Safahat. Ed. TÜRDAV Yayın Grubu adına Mehmet Dikmen. İstanbul: Karanfil Yayınları, 2011.
Ersöz, Resul. Selefîlik ve Selefî Tefsir Anlayışı. İstanbul: Ensâr Neşriyat, 2018.
Farukî, İsmâil Raci. Bilginin İslâmîleştirilmesi. Ter: Fehmi Koru. 5. Baskı. İstanbul: Risale Yayınları, 2015.
İbn Arabî, Muhyiddin. Fusûsü’l-Hikem. Trc. M. Nuri Gencosman. 5. Baskı. İstanbul: İstanbul Kitabevi, 1981.
Koç, Turan. Din Dili. Kayseri: Rey Yayıncılık, 1995.
Messîrî, Abdülvehhâb. “Yeni İslâmî Söylemin Köşe Taşları”. Çağdaş İslâm Düşüncesinin Sorunları. Der. ve Trc. İslam Özkan. İstanbul: Pınar yayınları, 2017.
Müslim, Ebu’l-Hüseyn b. Haccâc el-Kuşeyrî. el-Câmiu’s-Sahîh, Nşr. Muhammed Fuat Abdülbâkî 3 Cilt. İstanbul: Dâru Sahnûn ve Çağrı Yayınları,1992.
Nasr Hâmid Ebû Zeyd. Nakdü’l-Hitâbi’d-Dinî. 2. Baskı. Kahire: Sînâ li’n-Neşr, 1994.
Nesefî, Ebu’l-Muîn. Tevhidin Esasları. 4. Baskı. İstanbul: İz Yayıncılık, 2017.
Reşid Rızâ. el-Vahyu’l-Muhammedî. 3. Baskı. Beyrut: Müessesetü Iʽzzi’d-Dîn, 1406.
Sezen, Yümni. İslâm’ın Sosyolojik Yorumu. 2. Baskı. İstanbul: İz Yayıncılık, 2018.
Şatıbî, Ebû İshak İbrahim b. Musa b. Muhammed. el-Muvafakât 6 Cilt. Suudi Arabistan/el-Huber - el-Akrabiyye: Dâru İbni Affan, 1998/1417.
Türk Dil Kurumu (TDK). Türkçe Sözlük. Ankara: 1998.
Yazır, Elmalılı Hamdi. “İslâmiyet’le Medeniyet-i Cedîde Birleşebilir mi?”. Meşrûtiyetten Cumhuriyete Makaleler. 83-96. Haz: A. Cüneyd Köksal - Murat Kaya. 2. Baskı. İstanbul: Klasik Yayınları, 2013.
I. Uluslararası Din Ve İnsan Sempozyumu “Din, Dil Ve İletişim”
32
Yazır, Elmalılı Hamdi. “Müslümanlık Mâni-i Terakkî Değil, Zâmin-i Terakkîdir”. Meşrûtiyetten Cumhuriyete Makaleler. 261-282. Haz: A. Cüneyd Köksal - Murat Kaya. 2. Baskı. İstanbul: Klasik Yayınları, 2013.
I. Uluslararası Din Ve İnsan Sempozyumu “Din, Dil Ve İletişim”
33
AKLIN EPİSTEMOLOJİK TARİFİ BAĞLAMINDA DİN-AKIL İLİŞKİSİ ÜZERİNE BİR DEĞERLENDİRME
Turgut AKYÜZ1
Özet
Din, akıl sahiplerine gönderilmiştir. Zaten insan olmanın ayırt edici vasfı, akıl sahibi olmaktır. Yine insanı diğer varlıklara üstün kılan şey bilgidir ki bilginin en temel kaynağı da akıldır. Hak dinin batıldan ayrılması, haber ile gelen bilgilerin anlaşılması ve kabul edilmesi ve yine dinin uygulanabilmesi için dinin temel iki vasfı olan temyiz ve kıyasa ihtiyaç vardır. Fakat diğer taraftan akıl, eksik/izâfî olması nedeniyle bazı hakikatleri idrak edemeyebilir. İşte burada şeriat, akla yardımcı olur. Yine akıl, yanılabilir. Bu durumda şeriat, akla yol gösterecektir. Genel olarak akılla şeriat arasında bir uyumun olduğu kabul edilmektedir. Fakat akıldan kaynaklanabilecek olan bazı problemler; dinin doğru olarak anlaşılması ve aktarılması, dini hükümlerin doğru yorumlanması, dinde asıl ve fer’ olan hükümlerin tefrik edilmesi gibi meselelerde bir takım sorunların ortaya çıkmasına yol açmaktadır. Bu yüzden aklın tarifi ve yine akılla duyuların ortak çalışmasından oluşan dil ve haberin tam olarak sınırlarının çizilmesi, içtihat tartışmaları açısından da önem arzetmektedir.
Anahtar Kelimeler: Din-akıl ilişkisi, aklın tarifi, aklın temel işlevleri, bilgi teorisi.
AN EVALUATION ON THE RELATIONSHIP BETWEEN RELIGION AND REASON IN THE CONTEXT OF EPISTEMOLOGICAL DESCRIPTION OF REASON
Summary
The religion has been sent to the human who has a capacity of reason. As a matter of fact, the distinctive feature of being a human being is to have a reason. The fact that makes human being superior to other beings is knowledge and the basic source of knowledge is the reason. In order to separate the right religion from superstitions, to understand and accept the information expressed with the religious message, as well as to practice the religion the appeal and syllogism are needed. But on the other hand, the reason may not be able to comprehend some truths due to its incomplete/relativistic nature. Here Sharia helps reason. Likewise, the reason can be mistaken. In this case, Sharia leads to reason. It is generally accepted that there is harmony between reason and Sharia. But some conditions that may arise from the reason lead to several problems such as the understanding and transferring of religious knowledge correctly and the correct interpretation of the religious rules. That is why the description of reason and the definition of the limits of language and religious message which are formed in collaboration of the reason and senses are important for law discussions.
Keywords: Religion-reason relationship, description of reason, basic functions of reason, theory of knowledge.
Giriş
Bu bildiride öncelikle klasik dönemde aklın tarifi, temel işlevleri ve sınırlarını ele alarak buradan hareketle aklın diğer bilgi kaynakları ile ilişkisi, aklıselimin şartları ve aklın sağlıklı çalışmasına engel olan şeyler üzerinde durmak istiyoruz.
Akıl; klasik dönem felsefe ve kelam geleneğinde insan olmanın temel ayrıt edici vasfı olarak kabul edilmiş ve dini teklife muhatap olmanın şartları arasında da “âkil olmak” zikredilmiştir. Fakat İslam tarihi boyunca zaman zaman olduğu gibi günümüzde de aklın tanımı ve akıl ile din ve dini ilimler arasındaki ilişki konusu tartışılmıştır. Bu yüzden bildirimizde aklın din karşısındaki konumu, dinin akla bakışı ve akla katkısı gibi konulara da değinmek istiyoruz. Bu tanımlar, konunun sınırlarını belirlemek adına; Mantık ilmi ile temel İslami ilimler olan Kelam ve Fıkıh ilimleri ile sınırlandırılacak olup gerekli durumlarda başka tanımlara da yer verilecektir.
1 Dr. Öğr. Üyesi. Erzincan Binali Yıldırım Üniversitesi İlahiyat Fakültesi Mantık Anabilim Dalı, turgutakyuz@hotmail.com.tr, ORCİD: 0000-0002-1763-6289.
I. Uluslararası Din Ve İnsan Sempozyumu “Din, Dil Ve İletişim”
34
Bildirimizde ayrıca modern dönemde aklın anlam ve sınırlarındaki değişikliklere ve bu değişiklikten İslami ilimlerle meşgul olanların nasıl etkilendikleri gibi meselelere de yer vereceğiz. Zira aklın işlev ve sınırlarındaki değişiklikler; bilgi ve doğruluk tanımları ile felsefe (metafizik) ve dini alanların sınır ve değerlerini de etkilemektedir. Hatta aklın tarif ve sınırlarındaki değişiklik, bilgi teorisinin yanında mahiyet ve hatta insan tanımını bile değiştirmiştir.
Bildiride son olarak aklın genel ve özel olarak nasıl tarif edilebileceği, modern kırılmaların nasıl tespit ve tahkik edileceği, din-akıl ilişkisinin nasıl olması gerektiği hususlarına dair de bazı görüş ve öneriler sunulacaktır.
İnsan Nedir?
Din-akıl ilişkisini ele alabilmek için önce insan kavramından ne anladığımızı tarif etmek gerekiyor. Zira akıl, insanın bir fonksiyonu ve hatta temel ayırt edici vasfıdır. Din ise “insanların dünya ve ahirette mutlu olması için gönderilmiş kurallar manzumesi” olarak tarif edilmektedir. İki alanın da ortak konusu insan olduğuna göre insanın tarifi, aklın ve dolayısıyla din-akıl ilişkisinin anlamlandırılmasında yol gösterici hatta belirleyici olacaktır.
Burada konunun sınırlarını aşmamak adına insanın sadece mantıkî ve fıkhî-kelâmî tarifini esas almak istiyoruz. Mantık ilminde insan; “nâtık canlı” olarak tanımlanmıştır ki buradaki nutk; bilmek, akletmek, düşünmek ve konuşmak anlamındadır.2
Fıkıh ve Kelâm ilimleri esas alındığında ise insanın; “teklife muhatap varlık” olarak tarifi mümkündür. Ki insanın halife olarak yaratılmasından kasıt da zaten bu tekliftir.3
Bakara Suresi 30. ayeti kerime dikkate alındığında insanın halife oluşu ile bilgi sahibi oluşu arasında bir ilişki olduğunu anlıyoruz. Zira insanın meleklere üstün kılınması ve emaneti yüklenmesinin temel vasfı, ayetin devamında “isimleri bilmesi” olarak açıklanmıştır.4 Burada isimleri bilmekten kastın tek tek isimler mi yoksa isimlendirme vasfı mı olduğu tartışılmış olmakla birlikte özetle bu özelliğin “temyiz” vasfı olduğunu söyleyebiliriz. Ki bu da “akıl” adını verdiğimiz şeydir.5 Bu yüzden şer’î olarak teklifin şartları arasında aklın düzgün çalışmasının/kullanılmasının bulunması da tesadüfi değildir.6
Klasik Mantık geleneğinde insanın mantıkî tanımı ile şer’î tarifi arasında bir çelişki yoktur. Zira her iki tarif de insanın akıl sahibi canlı olarak tarif edilmesi ve orijinal bir tür olması hususunda müttefiktir. Mantık kitaplarında insan, nev yani türdür. Her tür orijinaldir ve tür asla değişmez. Şer’î olarak ise her varlığın bir hilkati vardır ki bu hilkat Allah’ın halkı iledir. Ve hilkat değişmez.
İlk bakışta basit görünen bu tarif, modern dönemde insanın ne olduğunun tartışmaya açılmış olması; hatta daha da ileri gidilerek insanın klonlanması ve özellikle insanın sorun çıkaran özelliklerinin klonlama veya diğer yollarla ortadan kaldırılma çalışmalarında önem arz etmektedir. Zira insanın mahiyetindeki herhangi bir değişiklik onun türünde ve hilkatinde farklılaşmaya yol açacaktır. Dahası insanın orijinal bir tür değil de diğer canlıların herhangi bir familyası olarak algılanması da teklife muhatap olması hususunu etkileyecektir.
Temel Bilgi Kaynakları
Felsefe ve dolayısıyla Mantık geleneğinde insanın ruh ve bedenden oluşması ayrıca varlığın da mahsus ve ma’kûl olarak tasnif edilmesinden dolayı temel iki tür bilgi kaynağı kabul edilmiştir: Akıl ve duyular.
2 Bkz. Turgut Akyüz, “Fahreddîn er-Râzî’ye Göre Aklın Tarifi ve Temel İşlevleri”, Ortaçağ Araştırmaları Dergisi 1/2: 28.
3 Krş. Bakara, 2/30 ve Ahzâb, 33/72. Ayrıca bkz. Râğıp el-İsfehânî, Müfredâtu Elfâzi’l-Kur’ân, thk. Safvan Adnan Dâvûdî, (Beyrut, (t.y.)), 94.
4 Bkz. Fahreddîn er-Râzî, Tefsîr-i Kebîr Mefâtihu’l-Gayb, ed. Ahmet Hikmet Ünalmış, (İstanbul: Huzur Yayınevi), II/309vd.
5 Ebû Mansûr el-Mâturîdî, Te’vîlâtü’l-Kur’ân, ed. Yusuf Şevki Yavuz, (İstanbul: Ensar Neşriyat), 2015: XIII/37.
6 Bkz. Mâturîdî, Te’vîlâtü’l-Kur’ân, II/309, III/33. Ayrıca bkz. Râğıp el-İsfehânî, Müfredâtu Elfâzi’l-Kur’ân, 578.
I. Uluslararası Din Ve İnsan Sempozyumu “Din, Dil Ve İletişim”
35
Duyular, mahsûs yani somut (alemi şuhûd) varlıklara dair bilgi kaynağımızdır. Her ne kadar ilk bakışta duyular, bedenin fonksiyonu gibi görünse de aslında ruhun yetilerinden birisi olan hayvani nefsin bir özelliğidir.7 Aşağıda bu yetileri tablo halinde özetleyeceğiz.
Duyular, zorunlu bilgi kaynağı olmakla birlikte felsefe geleneğinde duyu idrakleri cüzi bilgiler (marifet) olarak kabul edilmiş; bu yüzden de gerçek anlamda bilgi (ilim, yakin, hikmet veya burhan), akıl idrakleri kabul edilmiştir.8
Temel İslami ilimler olan Fıkıh ve Kelam geleneğine göre ise temel bilgi kaynaklarımız üçtür: Duyular, akıl ve haber (tevatür).9 Duyular ve akıl, Mantık ve Fıkıh-Kelam ilimleri arasında ortak kaynak olarak kabul edilmiştir. Haber de, Mantık kitaplarında zorunlu bilgi kaynakları arasında kabul edilmektedir. Mantıkçılara göre - ki Kelamcılar da bu görüşü desteklemektedirler – haber, duyu ve aklın ortak çalışması ile oluşmuştur. Zira haberde işitme duyusu ile akıl birlikte çalışmaktadır. Konuşma ve işitme olmasa idi zaten haber yani iletişim ve nakil olmazdı. Haberde aklın işlevi ise haberi sadığın gerçekleşmesi için akla olan ihtiyaçtır. Zira her duyduğumuzu haber olarak kabul etmiyoruz.10
Mantık Geleneğine Değerine Göre Bilgi Çeşitleri
Zarûriyyât veya Yakîniyyât
Gözlem (mahsûsât)
Deney (Mücerrebât)
Haberi Sâdık (Mütevâtirât)
Evveliyyât (el-Kazâyâ vâcip kabûluhâ)
Fıtriyyât (el-Kazâyâ kıyâsâtuhâ meahâ)
Hadsiyyat
Ekseriyyât
Zannı galip
Maznûnât
Kabule Dayalı Bilgiler
Meşhûrât
Makbûlât
Mahmûdât
Müsellemât
Yanlış Bilgiler
Muhayyelât
Vehmiyyât
Müşebbihât
Mümteniât
Aklın Tarifi
Mantık geleneğine göre aklın tarifini ortaya koyabilmek için konuyu birkaç açıdan ele almak gerekiyor:
7 Bkz. Fahreddîn er-Râzî, Kitâbu’n-Nefs ve’r-rûh ve Şerhu kuvâhumâ, trc. Hüsnü Aydeniz, (Ankara: Elis Yayınları), 2018, 84.
8 Fârâbî, “et-Tevtia”, el-Mantık inde’l-Fârâbî, thk. Refîk el-Acem, (Beyrut: 1985), I/55-62.
9 Mâturîdî, Te’vîlâtü’l-Kur’ân, III/247,; Kitâbu’t-Tevhîd, trc. Bekir Topaloğlu, (İstanbul: İSAM Yayınları, 2019), 10, 13vd.
10 Râzî, el-Metâlibu’l-âliye, (Beyrût: 1987), VII/99, 172.
I. Uluslararası Din Ve İnsan Sempozyumu “Din, Dil Ve İletişim”
36
İlk olarak aklî alanın nerede başladığına değinmek istiyoruz. Bilgi, insan ile eşya yani varlık arasındaki iki ilişki türünden biridir. Eşya ile insan arasındaki bir diğer ilişki ise amel veya fiil adını verdiğimiz şeydir. İnsan, varlıkla ilk olarak duyular ile tanışır. Burada elde ettiğimiz duyu verilerine “hissî suret” adını veriyoruz. Aşağıda tabloda da görüleceği üzere ikinci aşama, zihnin hissî idrakleri işlemesi ve saklaması aşamasıdır ki bu aşamaya da “hayâlî suret” diyoruz. Hayaller bir bakıma zihinde olmaları hasebiyle soyut iken diğer taraftan hala tek tek bireylerle ilgili ve dağınık oldukları için yine tam bilgi (ilim) kabul edilmezler. Daha sonra akıl, vehm kuvveti sayesinde, hayaldeki bu verileri alır, tamamen soyutlar ve buradan kavramlar ve yargılar üretir. İşte gerçek anlamda akıl, burada başlamaktadır.11
İkinci olarak Mantık geleneğinde akıl birden fazla mana için kullanılmıştır. İlk anlamıyla akıl, heyûlânî akıl anlamında olup nazarî bilgileri yani taakkul sürecini ve makulatı içermemektedir. Bu, aklın özel anlamıdır ve mutlak anlamda akıl ile kastımız da budur. Bu anlamda aklın sadece evvelî bilgileri vardır ki gerçek anlamda aklın evvelî bilgisi, doğru-yanlış ayrımıdır.12 Aklın ikinci anlamı ise genel olarak akıl kavramıdır. Bu genel anlamda akıl, taakkul yani akletme süreçleri ile nazari bilgileri yani makulatı da kapsamaktadır. Aklı genel anlamda aldığımızda, duyular da aklın bir fonksiyonu olarak akla hizmet etmektedir ve dolayısıyla akla dahildir diyebiliriz. Aşağıdaki tabloda da görüleceği üzere ilk bilgilerimiz akla duyulardan gelmektedir ve bu anlamda duyular, gerçek anlamda akletme sürecinin bir parçasıdır.13
Üçüncü olarak aklın tam olarak sınırlarının çizilmesi için aklın temel fonksiyonlarına değinmek istiyoruz. Akıl her ne kadar özel anlamda soyutlama ve temyiz yeteneği olsa da gerçek anlamda akletme süreci, duyu idrakleri ile başlamaktadır. Hatta devamla bazı akli verilerin sağlaması yine aklın ilk ilkeleri ve külli bilgileri yanında dış dünyadan gelen veriler yani duyu idrakleri ile yapılmaktadır. Zira Aristotelesçi geleneğe göre birincil cevherler yani ilk gerçeklikler, dış dünyadaki bireyler ve olaylardır (efrâd, ümûr ve eşyâ). Kavramlar yani külli bilgiler, bu verilere dayanarak elde edilmiş bilgiler olup zihni veriler olan Kategoriler ve Beş Tümel, ikincil ve üçüncül cevherlerdir.
Hayvânî Nefsin Bilme Fonksiyonları ve Aşamaları
Dış duyu (hâsse veya derrâke)
İç duyu (müdrike)
Aşama
Duyunun İdraki
Duyuların Anlamlarının İdraki
İdrak, şuur veya likâ yani alma aşaması
el-Hissü’l-müşterek
Vehim
İşleme aşaması
Musavvira
Müvehhime
Saklama aşaması
Hayal
Hâfıza
Geri çağırma ve üretme aşaması
Muhayyile
Mütehayyile veya müfekkira (mütefekkira)
Hayvânî Nefsin Pratik Fonksiyonları (muharrike) ve Aşamaları
Aşama
Kuvvet
11 Krş. Fahreddîn er-Râzî, Şerhu’l-İşârât ve’t-Tenbîhât, thk. Ali Rıza Necidzade, (Tahran: 1383h), II/243, 249, 259.
12 Bkz. Fahreddîn er-Râzî, el-Mebâhisü'l-meşrîkıyye, thk. Muhammed el-Muktası Bağdadi, (Beyrût: Dârü'l-kitâbi'l-Arabî, 1990), I/468, 469.
13 Bkz. Akyüz, Fahreddîn er-Râzî’ye Göre Aklın Tarifi ve Temel İşlevleri, 31vd.
I. Uluslararası Din Ve İnsan Sempozyumu “Din, Dil Ve İletişim”
37
İdrak
Müdrike
İrade ve karar verme
Vehim veya akıl
Yapma
Muharrike: Şehvet, gazap ve diğer duygular14
İnsânî Nefsin yani Aklın Temel Bilme Fonksiyonları ve Aşamaları
Aşama
Tasavvur Bilgisi
Tasdik ve Hüccet Bilgisi
İdrak, şuur veya likâ yani alma aşaması
Zihin-Fehm-Teemmül (müdrike de bu aşamaya dahildir)
Fehm
İşleme aşaması
Mutasavvira
Mütehayyile veya mütevehhime
Saklama aşaması
Zâkire
Zâkire veya hafıza15
Geri çağırma ve üretme aşaması
Tezekkür
Teffekkür, hads, zeka16
Fârâbî (v. m.950 / h.329) ve daha sonra İbn Sînâ (v. m.1037 / h.428) tarafından yapılan Heyûlânî, Bilmeleke, Bilfiil ve Müstefâd akıl kavramları da yukarıda ifade etmiş olduğumuz bilginin oluşma aşamaları ve aklın çalışma prensibi ile alakalıdır.17
Özetle ifade etmek gerekirse Mantık geleneğinde akıl, temel olarak; temyiz, tasavvur, tasdik ve kıyas anlamlarını içermektedir.
Fıkıh ve Kelam geleneği esas alındığında ise aklın iki temel anlamı olduğunu söyleyebiliriz: Temyiz ve kıyas.18 Temyiz, husün-kubüh olarak da ifade edilen, doğru ve yanlışı ayırt etme vasfıdır. Bu vasıf olmasa idi hak-batıl ayrımı dolayısıyla sahih din-batıl din, doğru-yanlış, güzel-çirkin, adalet-zulüm, iyi-kötü olmayacak; dolayısıyla hak dinin kabulü ve haram-helal ayrımını anlama imkanına da sahip olamayacak idik.
Aklın ikinci önemli anlamı ve fonksiyonu ise kıyastır. Kıyas bazen içtihadın (genelde ki genel olarak re’y ve istidlâl de bu anlamda kullanılmıştır) bir türü olarak kabul edilirken; bazen de tümüyle içtihat, re’ye ve istidlal anlamında kullanılmıştır. Fakat kıyasın, aklın fonksiyonlarından sadece biri olduğu; dolayısıyla da içtihat yöntemlerinden sadece birisi olduğu kabulü daha yaygındır.19
Kelam ilmine “akliyyât” adı verilmesi ise Metafizik ilmindeki gibi bu alana ait bilginin kaynağının aklî olması anlamında değil bu tür bilgilerin metafizik ve ilahi olduğunu yani mahsûs olmadığını ifade anlamındadır. Ayrıca vahyi de akıl ile anlar ve kabul ederiz. Kelam (ilminin bazı) konularına akliyyât adı verilmesi bu yüzdendir. Yoksa bu tür bilgiler, genel görüşe göre kıyasla elde edilen bilgiler değildir.20
14 Bkz. Râzî, el-Metâlibu’l-âliye, VII/152.
15 Râzî, Şerhu’l-işârât ve’t-tenbîhât, II/249.
16 Bkz. Râzî, el-Mantıku’l-Kebîr, p. 1300-1302.
17 Fârâbî‟nin akıl tanımlarının değerlendirilmesi için bkz. Ferruh Özpilavcı, “Akıl Risaleleri Geleneği ve Bu Gelenek İçinde Ebü'l-Berekât el-Bağdâdî'nin Akıl Risalesi”, İslâmî İlimler Dergisi Mantık Sayısı 5/2, (Güz 2010): 84vd.
18 Mâturîdî, Te’vîlâtü’l-Kur’ân, XIII/37.
19 Krş. Gazzâlî, el-Kıstâsu’l-Müstekîm, çev. İbrahim Çapak, (İstanbul: Türkiye Yazmalar Kurumu Başkanlığı yayınları, 2016), 162.
20 Bkz. İbn Teymiyye, er-Red ale’l-mantıkiyyîn, thk. Refik el-A’cem, (Beyrût: Dâru’l-fikri’l-Lübnânî, 1993), 100vd.
I. Uluslararası Din Ve İnsan Sempozyumu “Din, Dil Ve İletişim”
38
Özetlemek gerekirse Mantık geleneğine göre insanın akıllı varlık olması; küllîleri idrak etmesi, doğru-yanlış ayrımı yapması, metafizik bilgileri elde etmesi ve tasdik bilgisine sahip olması anlamına gelirken Fıkıh ve Kelam geleneğinde akıl sahibi olmak; temyiz vasfına sahip olmayı ve kıyas yapabilmeyi ifade etmektedir. Ki genel olarak iki tanımın da örtüştüğünü söyleyebiliriz.
İki geleneğin birbirinden ayrıldığı yer ise eşyanın mahiyetinin bilinmesi ve metafizik bilginin kaynağı konusundadır. Genel olarak Mantık geleneğinde dış dünyadaki varlıkların bilgisini gerçek anlamda akılla idrak ediyorken şer’î gelenekte bu özellik daha çok duyuların özelliği olarak kabul edilmiştir. Yine metafizik bilgiler, Mantık ilminde aklın bir yetisi iken doğal olarak şer’î ilimlere göre ilahi olana ait bilgilerimizin kaynağı tevkif yani şeriattir. Akıl ise sadece bu tevkife muhatap olma ve kabul etme anlamında gereklidir.
Kur’ânı Kerîm’de Akletme İle Alakalı Kavramlar
KAVRAM
AYET
Tefekkür
Bakara, 219
Akl (akletme veya taakkul)
Bakara, 242
Tedebbür
Nisa, 82
Tezekkür
Enam, 80
Zikr
Saffât, 13
İstivsâm
Hicr, 75
Nazar
Nur, 33
İtibâr
Haşr, 2
Fıkıh
Bakara, 269
Tabloya dikkat edilirse Mantık ilmindeki kavramların oluşturulmasında Kur’ânı Kerîm literatürünün dikkate alındığını söyleyebiliriz.
Kur’ânı Kerîm’de Akıl Anlamında Kullanılan Diğer Kavramlar
KAVRAM
AYET
Lübb
Bakara, 269
Akıl
Bakara, 242
Kalp
Muhammed, 24
Basiret
Haşr, 2
Fuâd
Nahl, 78
Nühâ
Taha, 128
Rüşd
Nîsâ, 6
Kur’ânı Kerîm’de Kullanılan Bilgi İle Alakalı Kavramlar
KAVRAM
AYET
I. Uluslararası Din Ve İnsan Sempozyumu “Din, Dil Ve İletişim”
39
İlim
Bakara, 31
Zann-ümniye
Bakara, 78
Rayb
Bakara, 2
Şekk
Nîsâ, 157
Yakîn
Tur, 36
Hikmet
Bakara, 269
İrfân
Yusuf, 62
Fıkıh
Bakara, 179
Şuur
Neml, 18
Fıkıh-Kelam ve Mantık İlimlerinde Aklın Temel Fonksiyonları
FIKIH-KELAM
MANTIK
Temyiz
Heyûlâni akıl
Kıyas
Kıyas
Temyiz, idraki yani tasavvur bilgisini gerektirmektedir.
Tasavvur
Kıyas, tasdik bilgisini gerektirmekte ve dolayısıyla tasdiki de içermektedir.
Tasdik
Akıl ve Kıyasın Olumsuz Yönleri
Şer’î ilimlerde aklın, kendisinde kusura yol açan sebepler haricindeki olumsuz yönü, izafi olması yani sınırlarının olmasıdır. Bu yüzden akıl, tüm hakikatleri idrak edemez ve kuşatamaz.21
Kıyas ise felsefe geleneğinin aksine fıkıhçılar ve kelamcılar tarafından zannî bilgi kaynağı olarak kabul edilmiştir. Bu yüzden de Kelam konularında kıyasın kullanılamayacağı zira Kelam ilminin usûlü’d-dîn olduğu genel görüştür. Oysa Mantık ilminde kıyas yani tümdengelim, yakîn yani katî bilgi (burhân) ifade etmektedir. Ayrıca tam istikra yani gerçek tüme varım da yakîn bilgi ifade eder. Ki tam istikraya tecrübe diyoruz.22
Şer’î Açıdan Aklın Gerekliliği
Bu konuyu kısaca özetlemek adına örnek olarak İmâm Mâturîdî’nin (v. m.944 / h.333) Te’vîlâtü’l-Kur’ân’daki bazı görüşlerini incelemek istiyoruz.
Akıl, bazı mahiyetleri (özellikle eşyanın hakikatini) kendi başına idrak edebilir.23 Aklın bu özelliği, teklifi anlama ve kabul etme açısından gereklidir. Şayet bilme olmasa idi idrak ve dolayısıyla iman da söz konusu olamazdı.
Fakat akıl, her şeyi idrak edemez. Bu yüzden de şeriat gereklidir.24 Zira burada şöyle bir soru akla gelebilir: “Madem akıl, idrak edebilmekte ve temyiz kuvvetine sahiptir, o halde şeriate ne gerek vardır?” Oysa akıl, bazı mahiyetleri tam olarak kuşatamayabilir. Fakat bu bilgiler kendisine
21 Mâturîdî, Te’vîlâtü’l-Kur’ân, V/407.; VI/319.
22 Bkz. Râzî, el-Mantıku’l-Kebîr, p. 1150, 1152, 1180, 1204.
23 Mâturîdî, Te’vîlâtü’l-Kur’ân, I/62.
24 Bkz. Mâturîdî, Te’vîlâtü’l-Kur’ân, I/62.
I. Uluslararası Din Ve İnsan Sempozyumu “Din, Dil Ve İletişim”
40
sunulduğunda kabul edebilir. Ayrıca akıl, bazı şeyleri bilse de aksine davranabilir. Örneğin akıl, yoldaki dikeni kaldırmanın faydalı olduğunu bilir ama “niye her zaman ben kaldırayım?” ya da “bu yoldan falanca geçecek, zaten ayağına diken batsın” diyebilir. Yani şeriatin bir başka gerekliliği de akla ilahi/ulvi/metafizik bir gaye göstermesidir.
Akıl, tevhidi idrak edebilir.25 Hatta akıl sahipleri (tebliğe muhatap olmasalar da) tevhitten sorumludur.26 Bunun sebebi insanın fıtratı ve bezmi elestte kendisinden alınan akit olarak gösterilmiştir. Felsefi olarak ise Allah’ın varlığı evvelîdir. Zira bilgi, varlığın bilgisidir. Varlık için ise tanrı gereklidir. Ayrıca sebep-sonuç ilişkisinin en son bulduğu yer tanrıdır ki sebep-sonuç ilişkisi olmadan bilim de yapılamaz.
Akıl, adaleti de bilebilir.27 Fakat yanılabilir. Yukarda da değindiğimiz gibi şeriat, burada devreye girer. Hatta İbn Miskeveyh’e (v. m.1039 / h.431) göre insanlar, kendilerine tebliğ ulaşmasa da tevhit ve adaletten sorumludurlar.28
Akıl, temyiz gücüdür.29 Biz, temyiz sayesinde hak-batıl ayrımı yaparız.
Şeriate muhatap olma ve malın kullanımı gibi bazı meselelerde, akıl şart koşulmuştur.30 Akıl sağlığında sorun olanlar ya da sahip oldukları aklı kullanamayanların bu sorumlulukları eksiktir.
Aslında insan olmanın temel vasfı da akıldır. Zira insan, en şerefli varlık olarak yaratılmıştır ve onu bu mertebeye ulaştıran şey akıldır.31
Akıl, ölümsüzlüğü yani kıyamet ve ahireti, kendi başına bulamasa da imkansız görmez. Bu yüzden bu tür bahislerin anlaşılmasında ve kabulünde de akıl gereklidir.32
Din bu yüzden akıllılara hitap eder. Ve yine bu yüzden içtihat ve kıyas meşru kılınmıştır.33 Hatta Efendimiz SAV, akıl sahibi kimselere görüş sormayı ve bunların görüşlerine uymayı tavsiye buyurmuştur.34 Yine Allah Teâlâ, kafirleri, akılsız olmakla veya akıllarını doğru düzgün kullanmamakla itham etmiştir.35
Dinde kullanılan temel iki delilden birisi de akıldır. Diğeri ise nakil yani tevkiftir.36
Dinin anlaşılması, kabulü ve uygulanması için akıl gerekli ise ve ayrıca içtihat ve kıyas meşru görülmüş ise; akıl ve din uyumludur. Hatta akıl, hakikati kavrayabilir. Şeriat te yine hakkı emretmiştir. Aslında buradan hareketle hakikatin tek-aynı olduğunu da söyleyebiliriz.37 Ki aşağıda bu ikisi arasında uyumsuzluğa yol açan şeylere değineceğiz.
Allah’ın nimetlerini idrak etme, hakkını verme ve hamt etme için de akıl gereklidir.38 Bu, aklın ameli akıl dediğimiz fonksiyonuna karşılık gelmektedir.
İnsanın hevası ve duyguları vardır. Şeytan da bunları kullanarak insanı yoldan çıkarmaya çalışır. Şeriat ise akla yol gösterir ve akıldan, hevayı kontrol etmesini ister. Yani ahlak ve amel, akılla olur.39
25 Bkz. Mâturîdî, Te’vîlâtü’l-Kur’ân, I/88.; II/191, 564.
26 Bkz. Mâturîdî, Te’vîlâtü’l-Kur’ân, II/564.
27 Bkz. Mâturîdî, Te’vîlâtü’l-Kur’ân, II/225, 566.
28 İbn Miskeveyh, el-Fevzü’l-Asgar, thk. Salih Udayme, (Beyrut: Dâru’l-Arabiyye, li’l-kitâb, (t.y.)), 41.
29 Mâturîdî, Te’vîlâtü’l-Kur’ân, XIII/37.
30 Bkz. Mâturîdî, Te’vîlâtü’l-Kur’ân, III/32-33.
31 İsfehânî, Müfredâtu Elfâzi’l-Kur’ân, 578.
32 Bkz. Mâturîdî, Te’vîlâtü’l-Kur’ân, II/557.
33 Bkz. Mâturîdî, Te’vîlâtü’l-Kur’ân, III/51.; Konunun tamamı için bkz. Aynı eser, IX/401vd.
34 Bkz. Mâturîdî, Te’vîlâtü’l-Kur’ân, II/510.
35 Bkz. Mâturîdî, Te’vîlâtü’l-Kur’ân, I/62.
36 Bkz. Mâturîdî, Te’vîlâtü’l-Kur’ân, III/344.; VIII/129.
37 Krş. Mâturîdî, Te’vîlâtü’l-Kur’ân, III/510vd.
38 Mâturîdî, Te’vîlâtü’l-Kur’ân, V/395.
39 Krş. Mâturîdî, Te’vîlâtü’l-Kur’ân, II/259, 288, 540, 564.
I. Uluslararası Din Ve İnsan Sempozyumu “Din, Dil Ve İletişim”
41
Özetlemek gerekirse; dinin anlaşılması ve kabulü hak dinin batıldan temyiz edilmesi, dinin uygulanması ve ahlak için akıl gereklidir. Fakat akıl, bazı mahiyetleri idrak edemez veya yanılabilir. Bu noktada da şeriat gereklidir.
Dini Açıdan Aklın İşlevleri
Dini idrak.
Hak-batıl ayrımı yapma.
Dini kabul etme.
Dini anlama ve yorumlama.
Dini uygulama.
İçtihat ve tahkik yapma.
Dini öğretme ve sonraki nesillere aktarma (haber).
Aklın Çalışmasını Engelleyen Şeyler ve Aklı Selimin Şartları
Yukarıda aklın, din için gerekliliği ve genel olarak sâlim akıl ile İslam dininin temel esasları arasında uyum olduğunu ifade etmiştik. Burada, aklın çalışmasına engel olan bazı durumlara değinmek istiyoruz. Aşağıda ise din-akıl ilişkisinde sorun çıkaran diğer şartlar ele alınacaktır.
1. Akıl Sağlığı: Aklın hakikati idrak ve temyiz edebilmesi için ilk olarak aklın sağlıklı çalışması ve sağlıklı kullanılması gerekir. Akıl sağlığında ortaya çıkacak sorunlar, insanın akıl sahibi olmasını etkileyecektir. Akıl sağlığı ile tıp ve psikoloji gibi ilimler ilgilenmektedir.
2. Ahlak: Yukarıda da ifade ettiğimiz gibi ahlak yani heva ve duygularımız, aklın çalışmasını etkilemektedir. Örneğin faizin zararlı olduğu genel ekonomi açısından bilinebilir. Zira üretimsiz kazanç elde etme ve enflasyon, iktisat ilmi açısından kötü bir durumdur. Fakat kişi, kendi menfaatlerini dikkate alarak bunu güzel görebilir. Ahlak ilmi ve İslam dininin bazı ilkeleri, ahlakın muhafazası ve duyguların terbiye edilmesini amaçlamaktadır.40 Bu konuda Mantık ilminin, “şiir”i ele alması da örnek olarak verilebilir. Şiir de bir insan davranış türü olup insanın bazı duyguları, karar vermesini ve bilmesini etkilemektedir. Bu yüzden bu tür delil ve etkiler de Mantık ilmi tarafından şiir ve hatabe başlıkları altında ele alınmıştır.
3. Çevre: Çevre, insanın doğru-yanlış ve adalet-zulm gibi temyiz vasıflarını etkilemektedir. Bu yüzden ayeti kerimede; kendimiz, ailemiz, sevdiklerimiz ve yakınlarımız aleyhine de olsa hakikatin savunulması gerektiği ifade edilmiştir.41 Örf, her ne kadar meşru ve gerekli olsa da çoğu zaman alışılmış şeyler ve çevre, insanın kararlarını ve dolayısıyla aklımızın çalışmasını etkilemektedir. Fakat dini açıdan bunların hiçbiri bahane değildir. Yani ailemizin, hocalarımızın, önderlerimizin ve sevdiklerimizin bizi yoldan çıkarması bizi dünyada haklı yapmayacağı gibi ahirette de cezadan kurtaramaz. Özetle ifade etmek gerekirse İslam dini, çevrenin olumsuz etkilerine karşı bizi ikaz etmektedir.
Son iki maddeyi özetlemek gerekirse; akıl ön yargısız olarak olaylara baktığında sağlıklı bir karar verebilir. Önyargı iki türlüdür: Olumlu ve olumsuz yani bir başka ifade ile sevgi ve nefret. Bir şeye peşin hükümlü olarak ret veya kabulle baktığımızda olayları sağlıklı olarak idrak edemeyiz.
40 Krş. Mâturîdî, Te’vîlâtü’l-Kur’ân, II/286.
41 Bkz. Nîsâ, 4/135.
I. Uluslararası Din Ve İnsan Sempozyumu “Din, Dil Ve İletişim”
42
4. Aklı Yanlış Kullanma: Nasıl ki mideyi usulsüz ve düzensiz kullanmak, beslenme düzenini bozuyor ise aklın ilke ve kurallarına dikkat etmemek de hakikate ulaşmaya engeldir. Bu konuda Mantık ilmi faydalı olmaktadır.42
5. Eksik ve Yanlış Bilgi: Mideye tabiatına uygun şey vermediğimizde nasıl ki beslenme olmuyor ise akla eksik ya da yanlış bilgi verildiğinde de akıl sağlıklı olarak çalışmaz. Eğitim, bunun için gerekli ve önemlidir.43
6. İnsanların Akıllarının Farklı Oluşu: Bu farklı oluş, kabulleri ve eğitimi etkilemektedir. Yani her insan, her şeyi, aynı düzeyde anlayıp kabul edilemez. Veya her insana her şey, aynı şekilde sunulamaz.
Doğuştan tüm insanlar, eşit olarak yaratılmıştır. Zira nefisler ortaktır/tekdir/aynıdır.44 İlk farklılık, bedenle ortaya çıkar. Örneğin genç veya yaşlı olmak; aklın kullanımını etkiler. Aile, çevre ve eğitim ise akılların farklı kullanılmasında bir başka etkendir.
7. İrade: Son ve önemli bir etken ise irade yani kişisel tercihtir. İnsanlar, aynı ortamda yetişse de farklı olabilirler. Zira kişisel tercihler, aklın kullanımını etkilemektedir.
Sonuç: Din-Akıl İlişkisinde Soruna Neden Olan Bazı Hususlar
Buraya kadar, aklın din için gerekliliği ve aklın dine olan ihtiyacı üzerinde durduk. Fakat tarih boyunca olduğu gibi günümüzde de bu iki alan arasında bazı uyumsuzlukların olduğunu görüyoruz. Ki bu uyumsuzlukların olması, tartışılması ve çözüm aranması normaldir. Zaten ilimler de bu nedenle gereklidir. Aksi durumda zaten ilme ve araştırmaya gerek olmayacaktır. Burada sorun çıkardığını düşündüğümüz birkaç hususa değinmek istiyoruz. Elverdiği ölçüde olumsuz durumlara yorum yapmaya ve çözüm önermeye çalışacağız. Fakat bu çözümler eksik olabileceği gibi her meseleye çözüm önerebilmek de mümkün değildir.
İlk problem kaynağı, aklın tarifidir. Ki bu tarif insanın tarifini de içermektedir. Yukarıda akıldan her iki gelenekte de ne anlaşıldığına değinmeye çalıştık. Fakat modern dönemde aklın tarifi ve fonksiyonlarında bazı farklılaşmalar ortaya çıkmıştır. Kant (ö.1804) sonrası dönemde akıl, duyu verilerinden hareketle deney yapan ve teori üreten bir mekanizmaya dönüşmüş; aklın metafizik/ma’kûl alan ile alakalı sahip olduğu bazı bilgiler zannî olarak kabul edilmiştir. Ki oysa klasik metafizikte akılla elde edilen birçok bilgi, zorunlu olarak kabul edilmektedir. Varlık bilgisi, cevher-araz ayrımı vs gibi.
İkinci mesele, dînî olanın tanımı ile alakalıdır. Genel olarak dînî kavramı, birkaç farklı anlamda kullanılabilir. Bu anlamlardan ilki, akait anlamındadır ki dinin temel ilkeleri akait olduğundan bu kullanım doğrudur. İkinci olarak dînî kavramı, kaynağı tevkif olan hususları içermektedir. Ki bu anlamda fıkıh da dînî olana dahildir. Üçüncü olarak dînî kavramı; kaynağı tevkif olmamakla birlikte şeriate uygun olan veya en azından aykırı olmayan anlamında da kullanılabilir.
Bu üç anlamın ayrılması, kıyasın hangi alanda geçerli olabileceği tartışmaları için önem arz etmektedir. Zira genel kabule göre temel ilkelerde ve akait konularında kıyas olmaz. Fakat içtihada açık hususlarda kıyas kullanılabilir ki kıyas, aklın iki temel fonksiyonundan birisidir.
En temel İslâmî ilim Kelam ilmidir ki konularının çoğu metafizik konulardır. Kelamın bazı konuları ise Mantık konularıdır. Geriye kalanlar ise akaittir. Kelam ilmi, Allah’ın varlığı ve sıfatları yanında bilgi ve varlığa dair birçok meselenin de tartışıldığı yerdir. Örneğin “dijital ve sanal varlık alanları” klasik Kelam ilmindeki tasnif dikkate alınarak yeniden değerlendirilmelidir. Zira günümüzde bu iki alan, birçok akdin cari olduğu ve hatta çeşitli suçların işlendiği yer haline gelmiştir. Klasik Kelam geleneğinde varlık, cevher-araz olmak üzere ikiye ayrılırken felsefe geleneğinde varlık ayrıca; hâricî, zihnî, dil ve yazı olarak dörde tasnif edilmiştir. Snaal ve dijital alanlara dair hüküm verebilmek için önce
42 Krş. Mâturîdî, Te’vîlâtü’l-Kur’ân, II/540.
43 Krş. Mâturîdî, Te’vîlâtü’l-Kur’ân, II/540.
44 Krş. Nîsâ, 4/1.
I. Uluslararası Din Ve İnsan Sempozyumu “Din, Dil Ve İletişim”
43
bu alanların var olup olmadığı, varsa ne tür varlık oldukları hususu netleştirilmelidir. Nefis ve tabiat kitaplarında “ses”in konu edilmesinin bir gerekçesi de; haber, ikrar ve akitlerin sesle yapılıyor olmasıdır.
İlimde dikkat edilmesi gereken bir başka husus ise avâm-havâs ayrımıdır. Avâm, ilk olarak halk anlamına geliyor gibi görünse de aslında bir ilimde uzman olmayan kişi demektir. Havâs ise ilk anlamda uzman ve ehil kimseler iken özel olarak herhangi bir ilimde uzman kişi anlamındadır. Mesela bir kimse Mantık ilminde havâs, Kelam ilminde avam olabilir. İlim ve araştırma, havâsın görevidir. Avâma düşen ise uygulamaktır.45 Bu yüzden her meselede herkesin söz sahibi olması ya da her meselenin herkesle istişare edilmesi, yahut ilimde insanların kabiliyetlerinin dikkate alınmaması, çoğu zaman soruna neden olabilmektedir.
Şeri ilimler dikkate alındığında bir başka mesele, içtihadın tanımı ve sınırlarıdır. Bazı alimlere göre içtihat, rey, kıyas ve istidlal aynı anlamlarda iken genel olarak kıyas ve reyin, istidlal ve içtihat yöntemlerinden biri olduğu kabul edilmektedir. Rey ve kıyasın meşruiyeti tartışmalarında bu kavramlardan ne kullanıldığı önem kazanmaktadır.
Kıyasın zan mı kat’ mi ifade ettiği ile hangi meselelerde geçerli olduğu tartışmaları da değerlidir. Genel olarak kıyas, temel esaslarda ve akait konularında geçerli değildir. Fakat feri meselelerde ve özellikle içtihatta, kıyasın kullanılıp kullanılamayacağına dair tartışmalar bulunmaktadır.
Kıyasın dilde geçerli olup olmadığı yani dilin zanni bilgi mi yoksa kati bilgi mi ifade ettiği tartışması ise ayrıca önemli ve değerlidir. Zira şeriatin temeli vahiy ve tebliğ yani haberdir. Haber ise temelde dile dayalıdır. Dilde kıyasın geçerli olması ve dolayısıyla dilin zanni bilgi ifade etmesi durumunda dinin anlaşılması ve yorumlanması hususunda ciddi sorunların çıkacağı ortadadır. Bu konu Gazzâlî (v. m.1111 / h.505) tarafından Esâsu’l-Kıyâs’ın baş tarafında tartışılmıştır. Ayrıca Fârâbî, Kitâbu’l-Hurûf’ta dillerin doğuşu meselesine değinmiştir. Dilin zan mı kat’ mı ifade ettiğine dair örnek vermek gerekirse: Mesela “içki, haramdır” örneğini ele alalım. Buradaki ilk mesele, içki kavramının ne anlamda kullanıldığı ve neleri içerdiği meselesidir. Şeriat, içkiden (hamr) sarhoşluk veren şeyi kastetmektedir. Fakat acaba biz bunu kıyasla başka şeyler için mesela hoşa giden veya nikotin içeren diğer şeyler için de kullanabilir miyiz? Ya da gerçekten içkiden sarhoşluk veren şeyi anlamamız gerektiğine dair delil, tevkif midir yoksa içtihat mıdır? Dahası dilde kıyas ve mecaz geçerli ise bizim söylediğimiz ile muhatabın söylediğinin örtüşmesi yüzde yüz müdür? Zira her cümle, birden fazla unsurdan oluşmaktadır. Bu cümlenin yakîn ifade edebilmesi için tüm unsurların konuşan ile dinleyen arasında yüzde yüz örtüşmesi gerekir. Tıpkı illet meselesinde olduğu gibi illetin bir başka ma’lûlde tüm yönlerinin bulunması ancak bir yönünün bulunmaması durumunda nasıl ki burada zan meydana geliyor ise dilde de yine unsurlardan birindeki en ufak kıyas veya mecaz, anlamın kat’îliğine gölge düşürecektir. Dilin akılla bağlantısı ise dilin konuşma duyusu ile nâtık nefsin birlikte çalışmasından oluşması; iletişim yani haberin de yine işitme duyusu ile akıl sayesinde gerçekleşmesindendir.
Kaynakça
Akyüz, Turgut. “Fahreddîn er-Râzî’ye Göre Aklın Tarifi ve Temel İşlevleri”, Ortaçağ Araştırmaları Dergisi I/2: 23-35.
Descartes, Rene. Aklın Yönetimi İçin Kurallar, çev. Engin Sunar, İstanbul: Say Yayınları, 2014.
Fahreddîn er-Râzî, el-Mahsûl fî ilmi usûli’l-fıkh, thk. Taha Cabir, Riyad: Câmiatü’l-imâm Muhammed b. Suûd el-İslâmiyye, 1979.
Fârâbî. “et-Tevtia”, el-Mantık inde’l-Fârâbî, c.I., thk. Refîk el-Acem, Beyrut: 1985.
Gazzâlî. el-Kıstâsu’l-Müstekîm, çev. İbrahim Çapak, İstanbul: Türkiye Yazmalar Kurumu Başkanlığı yayınları, 2016.
Gazzâlî. Esâsü’l-Kıyâs, çev. Bayram Pehlivan, İstanbul: Türkiye Yazmalar Kurumu Başkanlığı yayınları, 2019.
45 İbn Miskeveyh, el-Fevzü’l-Asgar, 41.
I. Uluslararası Din Ve İnsan Sempozyumu “Din, Dil Ve İletişim”
44
Gazzâlî. Mi’yâru’l-ilm, trc.thk. Ali Durusoy ve Hasan Hacak. Mi’yaru’l-ilm: İlmin Ölçütü, İstanbul: Türkiye Yazmalar Kurumu Başkanlığı yayınları, 2013.
Gazzâlî. Mihakku’n-nazar, thk. Refik el-Acem, Beyrût: Dâru’l-fikri’l-Lübnânî, 1994.
Gazzâlî. Mîzânu’l-amel, thk. Süleyman Dünya, Mısır: Dâru’l-meârif, 1994.
İbn Hazm. Mülahhasu ibtâli’l-kıyâs ve’r-re’y ve’l-istihsân ve’t-taklîd ve’t-ta’lîl, thk. Saîd el-Afgânî, Matbaatü Câmiati Dımeşk, 1960.
İbn Miskeveyh, el-Fevzü’l-Asgar, thk. Salih Udayme, Beyrut: Dâru’l-Arabiyye, li’l-kitâb, (t.y.).
İbn Teymiyye. er-Red ale’l-mantıkiyyîn, thk. Refik el-A’cem, Beyrût: Dâru’l-fikri’l-Lübnânî, 1993.
İsfehânî, Râğıp. Müfredâtu Elfâzi’l-Kur’ân, thk. Safvan Adnan Dâvûdî, Beyrut: (t.y.).
Kant, Immanuel. Arı Usun Eleştirisi, çev. Yardımlı, Aziz, İstanbul: İdea Yayıncılık, 1999.
Kant, Immanuel. Pratik Aklın Eleştirisi, çev. Kuçuradi, İoanna, Ülker Gökberk ve Füsun Akatlı, Ankara: Türkiye Felsefe Kurumu, 1999.
Mâturîdî, Ebû Mansûr. Kitâbu’t-Tevhîd, trc. Bekir Topaloğlu, İstanbul: İSAM Yayınları, 2019.
Mâturîdî, Ebû Mansûr. Te’vîlâtü’l-Kur’ân, ed. Yusuf Şevki Yavuz, İstanbul: Ensar Neşriyat, 2015.
Özpilavcı, Ferruh. “Akıl Risaleleri Geleneği ve Bu Gelenek İçinde Ebü'l-Berekât el-Bağdâdî'nin Akıl Risalesi”, İslâmî İlimler Dergisi Mantık Sayısı 5/2 (Güz 2010): 75-106.
Râzî, Fahreddîn. el-Mantıku’l-Kebîr, Tahkik ve İnceleme Turgut Akyüz, Marmara Üniversitesi Sosyal Bilimler Enstitüsü Felsefe ve Din Bilimleri Anabilim Dalı, Yayımlanmamış Doktora Tezi, İstanbul: 2017.
Râzî, Fahreddîn. el-Mebahisü'l-meşrîkıyye fî ilmi'l-ilâhiyyât ve't-tabîiyyât, thk. Muhammed el-Muktası Bağdadi, Beyrût: Dârü'l-kitâbi'l-Arabî, 1990.
Râzî, Fahreddîn. el-Metâlibu’l-âliye, Beyrût: 1987.
Râzî, Fahreddîn. Kitâbu’n-Nefs ve’r-rûh ve Şerhu kuvâhumâ, trc. Hüsnü Aydeniz, Ankara: Elis Yayınları, 2018.
Râzî, Fahreddîn. Nihâyetü’l-ukûl fî dirâseti’l-usûl, thk. Saîd Abdullatîf el-Fûde, Beyrût: (t.y.).
Râzî, Fahreddîn. Şerhu’l-İşârât ve’t-Tenbîhât, thk. Ali Rıza Necidzade, Tahran: 1383h.
Râzî, Fahreddîn. Tefsîr-i Kebîr Mefâtihu’l-Gayb, ed. Ahmet Hikmet Ünalmış, İstanbul: Huzur Yayınevi, (t.y.).
I. Uluslararası Din Ve İnsan Sempozyumu “Din, Dil Ve İletişim”
45
MİTOLOJİK SÖYLEM VE ÖĞELERİN DİN DİLİNDE KONUMLANDIRILMASI İLE İLGİLİ FARKLI BAKIŞ AÇILARI
Yasemin ÖNER1
ÖZET
İnsanın düşündüğünü ifade etme çabası, bilinen en eski çabalardandır. Dil de bu çabanın en zengin ve gelişimini devam ettiren bir ürünüdür. Göstergeler, semboller vb. uzlaşımlar; üretilen dilin karşılık geldiği şeylerin işaretleridir. Ancak, dilin fiziki alemden ya da dış dünyadan, manevi alem ya da iç dünyaya uzanan ve hatta metafizik boyutları da vardır. Çok boyutlu bir olgu olarak dil, bu açıdan teknik olmayacak bir ifadeyle, insanın kendini ve bir parçası olduğu evreni anlaşılır kılma çabasının temel ürünüdür. Dili ilginç ve zengin kılan şey, bu çabanın çok uzun bir geçmişi olması ve kendisinin de bu zamansallık içinde dönüşümler geçirerek büyümesidir.
Burada bahsetmek istediğimiz, günlük değiş-tokuş ilişkisi içindeki anlaşım-iletişim aracı olan dilsel ifadeler değil; varoluşu ve varlığın tezahürlerini anlamak/anlatmak isteyenlerin geliştirdiği dildir. Kimileri buna din dili, kimileri Tanrı hakkında konuşma demektedir. Din dilinden kastedilen, yalnızca dini terim ve ifadelerin herhangi bir cümle içinde kullanılması değildir. Teolojik ifadeler ile ahlaki iddialar din dilinin bir yönünü oluştururken; başlangıç, son, varoluş ve anlam gibi sorunların cevaplarını barındıran inanç ve anlatılar da din dilinin parçasıdır. Frederic Ferre2, din dilini nihai mukadderatımıza ilişkin kanaatlerin dile getirildiği bir yapı olarak görmektedir. Buna göre din dili gerçeğe atıfta bulunan ifadelerde ortaya çıkabilir. Ian Ramsey, bunun olgu ve olaylar dünyasının katı nesnel gerçekliğinin ötesinde yatan şeye ilişkin mükaşefe uyandırma özelliğine sahip bir dil olduğuna dikkat çeker3. Kai Nielsen, din dilinin kapsamlı ve çağrıştırıcı ifadeler içeren yönünün ön planda göründüğünü söyler.4 Aslında din dili deyince üzerinde tam olarak uzlaşılan bir tanım bulmak zordur, fakat bu dilin materyallerini bulmak araştırmaya daha elverişli görünür. Aşkınlaştırma, içkinleştirme, teşbihler, tenzihler, analojiler, semboller, mecazlar, mitolojik söylem ve kıssalar din dilinin başvurduğu en önemli araçlardır. O halde din dili, dinin kendisini izah tarzı olarak görülebilir. Bu izah tarzında mitolojik söylem ve öğelerin anlaşılması da ayrıca önem taşımaktadır.
Din dili dendiğinde; merkezde Tanrı’nın konuştuğu bir dil ve inananların bu dilden hareketle geliştirdikleri bir dilden bahsetmek mümkündür. Merkezinde özne olarak Tanrı olan din dili; kendi hakkında konuşan, dolayısıyla evreni de kendisiyle birlikte açıklayan Tanrı’nın dilini ortaya koyar. Merkeze inananların dünyayı anlamlandırma tarzını koyacağımız din dili ise; çeşitli etkenlerle yoğrulmuş inanç ve kültür içindeki ifade biçimlerini kasteden yaklaşımdır. Mitolojik söylem, ikisinde de varlığını gösterir. Mitolojiler, insanların dünyayı açıklama çabalarından biri olarak yorumlandığında; din dilinin söz konusu ikinci versiyonu şeklinde görülebilir. Ancak vahiy temelli dinlerin içinde kutsal metinlerdeki bazı anlatılar/kıssalar, mitolojik öğeler midir? Benzerlikler ve farklılıklar nelerdir, nasıl yorumlanmalıdır? Bu çalışma, mitolojik söylem ve öğelerin din dilinin kendi iç dinamiğindeki yerini anlama yolunda tarihi ve felsefi bakış açılarını ortaya koymayı hedeflemektedir. Kullanılan yöntem öncelikle deskriptif olmakla birlikte zaman zaman çözümleme ve karşılaştırmalar yapılacaktır. Beklenen sonuç, mitoloji ve mitsel söyleme yönelik bakış açılarına ve din dili açısından bunların yaşadığımız çağa uyarlanması sürecindeki dil/anlam boyutuna dikkat çekmektir.
Anahtar Kelimeler: Felsefe, dil, din dili, mitoloji
1 Doktora Öğrencisi, Ondokuz Mayıs Üniversitesi, Sosyal Bilimler Enstitüsü, Felsefe ve Din Bilimleri Anabilim Dalı, yaseminoner@gmail.com orcid.org/0000-0001-7247-0093
2 Bk. https://archive.org/stream/languagelogicgod00ferr#/page/n7/mode/2up, (05.01.2017)
3Turan Koç, Din Dili (İstanbul: İz Yayıncılık, 2013), 17.
4Ali Yıldırım, “Çağdaş İngiliz Felsefesinde Din Dili”, İnsan ve Toplum Bilimleri Araştırmaları Dergisi, 1/2, (2012), s. 329-330.
I. Uluslararası Din Ve İnsan Sempozyumu “Din, Dil Ve İletişim”
46
Different Viewpoints Regarding The Position Of Mythological Discourses And Elements In Religious Language
Abstract
Human’s attempt to express what he/she thinks is one of the oldest knownones. The most valuable outcome of this attempt is language, whose evolution still continues. Indicators, symbols and similar agreements are the representations of the things that the produced language corresponds to. However, language has also dimensions which include the ones ranging from physical or outer world to spiritual or inner world in addition to the metaphysical dimensions. In non-technical terms, language as a multidimensional phenomenon, is in fact the basic outcome of the attempt to comprehend the self and the universe, of which he/she is a part of. What makes language interesting and valuable is the fact that this attempt has a long history and that evolving through time, language itself gets richer and richer.
What is referred here is not the linguistic expressions that are exchanged daily as a method of communication; but it is the language that is formed by those who would like to comprehend existence and appearing of the being. Some call it as religious language and others refer to it as talking about the God. Religious language does not mean forming sentences which consist of religious terms or statements.While theological statements and moral arguments constitute a part of religious language; the beliefs and narratives which harbour the answer of problems such as of beginning, end, existence and meaning constitute another. According to Frederic Ferre, religious language is a structure of expressed opinions about the ultimate fate of humanity. This understanding suggests that religious language may occur in the statements which refer to the reality as well.Religious language, Ian Ramsey claims, is a language which has the ability to reveal what lays behind the hard-line objective reality of the world of facts and occurrences. Kai Nielsen, on the other hand, argues that the part of religious language which constitutes comprehensive and recalling statements appears to be at the forefront. In fact, it is a difficult task to have a consensus on the exact description of religious language, yet it is more convenient to research about the materials of this language. Transcending, internalising, similitudes, exonerations, analogies, symbols, metaphors, mythological discourses and anecdotes are the means that religious language employ. Therefore, religious language could be regarded as a way of explanation of religion itself. In this particular way of explanation, it is especially important to understand the mythological discourses and elements.
Religious language refers to a language delivered by God at the centre and to another one which is developed by believers, based on God’s language. The religious language that puts the God at its centre, thus reveals a language of God which talks about himself, and consequently explaining the universe together with him. On the other hand, the religious language that reveals the believers’ ways of making sense of the world, is an approach referring to the ways of expressions which are kneaded together with various factors in belief and culture. Mythological discourses exist in both of these languages. Mythologies, when interpreted as an attempt of humans to understand the world, can be regarded as the second version of religious language. However, are the narratives and anecdotes in the religious texts of apocalyptic religions mythological items? What are the similarities and divergences and how should they be interpreted? This paper aims to present the different historical and philosophical viewpoints to find out the role of the mythological narratives and elements in the internal dynamics of religious language. The method of this study, being mostly descriptive, also makes some analysis and comparison. The main outcome of this paper is to attract some attention to the viewpoints regarding the mythology and mythic discourses as well as to the language/meaning dimension during the process of adjusting these mythic discourses in the sense of religious language to the age we live in.
Key Words: Philosophy, religion, religious language, mythology
I. Uluslararası Din Ve İnsan Sempozyumu “Din, Dil Ve İletişim”
47
GİRİŞ
İnsanın düşündüğünü ifade etme çabası, bilinen en eski çabalardandır. Dil de bu çabanın en zengin ve gelişimini devam ettiren bir ürünüdür. Göstergeler, semboller vb. uzlaşımlar; üretilen dilin karşılık geldiği şeylerin işaretleridir. Ancak, dilin fiziki alemden ya da dış dünyadan, manevi alem ya da iç dünyaya uzanan ve hatta metafizik boyutları da vardır. Çok boyutlu bir olgu olarak dil, bu açıdan teknik olmayacak bir ifadeyle, insanın kendini ve bir parçası olduğu evreni anlaşılır kılma çabasının temel ürünüdür. Dili ilginç ve zengin kılan şey, bu çabanın çok uzun bir geçmişi olması ve kendisinin de bu zamansallık içinde dönüşümler geçirerek büyümesidir.
Burada bahsetmek istediğimiz, günlük değiş-tokuş ilişkisi içindeki anlaşım-iletişim aracı olan dilsel ifadeler değil; varoluşu ve varlığın tezahürlerini anlamak/anlatmak isteyenlerin geliştirdiği dildir. Kimileri buna din dili, kimileri Tanrı hakkında konuşma demektedir. Din dilinden kastedilen, yalnızca dini terim ve ifadelerin herhangi bir cümle içinde kullanılması değildir. Teolojik ifadeler ile ahlaki iddialar din dilinin bir yönünü oluştururken; başlangıç, son, varoluş ve anlam gibi sorunların cevaplarını barındıran inanç ve anlatılar da din dilinin parçasıdır. FredericFerre5, din dilini nihai mukadderatımıza ilişkin kanaatlerin dile getirildiği bir yapı olarak görmektedir. Buna göre din dili gerçeğe atıfta bulunan ifadelerde ortaya çıkabilir. IanRamsey, bunun olgu ve olaylar dünyasının katı nesnel gerçekliğinin ötesinde yatan şeye ilişkin mükaşefe uyandırma özelliğine sahip bir dil olduğuna dikkat çeker6. Kai Nielsen, din dilinin kapsamlı ve çağrıştırıcı ifadeler içeren yönünün ön planda göründüğünü söyler.7 Aslında din dili deyince üzerinde tam olarak uzlaşılan bir tanım bulmak zordur, fakat bu dilin materyallerini bulmak araştırmaya daha elverişli görünür. Aşkınlaştırma, içkinleştirme, teşbihler, tenzihler, analojiler, semboller, mecazlar, mitolojik söylem ve kıssalar din dilinin başvurduğu en önemli araçlardır. O halde din dili, dinin kendisini izah tarzı olarak görülebilir. Bu izah tarzında mitolojik söylem ve öğeler, önemli bir yere sahiptir ki, bu nedenle onların anlaşılması da ayrıca önem taşımaktadır.
En genel anlamda din dili dendiğinde; merkezde Tanrı’nın konuştuğu bir dil ve inananların bu dilden hareketle geliştirdikleri bir dilden bahsetmek mümkündür. Merkezinde özne olarak Tanrı olan din dili; kendi hakkında konuşan, dolayısıyla evreni de kendisiyle birlikte açıklayan Tanrı’nın dilini ortaya koyar. Merkeze inananların dünyayı anlamlandırma tarzını koyacağımız bir din dili ise; çeşitli etkenlerle yoğrulmuş inanç ve kültür içindeki ifade biçimlerini kasteden yaklaşımdır. Mitolojik söylem, ikisinde de varlığını gösterir. Mitolojiler, insanların dünyayı anlama çabalarının bir ürünü olarak değerlendirildiğinde; din dilinin ikinci şeklinde yani insanların dünya ve kutsal hakkında geliştirdikleri bir konuşma bir dil olarak görülebilir. Ancak burada her iki durumda da karşımıza bazı sorunlar çıkmaktadır. Dinin merkezinde doğrudan ya da dolaylı Tanrı’nın kendi kelamının yer aldığı ve vahiy temelli dinler olarak tasniflenen dinlerin kutsal metinlerinde yani tanrısal metinlerdeki bazı anlatılar/kıssalar, mitolojik öğeler midir? Ya da Tanrı da insana mesajını aktarabilmek için mitolojik bir dil mi kullanmıştır? Mitolojik bir dil kullanmanın sorunları nelerdir? Ne tür problemlere yol açar?
Bu çalışma, mitolojik söylem ve öğelerin din dilinin kendi iç dinamiğindeki yerini anlama yolunda tarihi ve felsefi bakış açılarını ortaya koymayı hedeflemektedir. Kullanılan yöntem öncelikle deskriptif olmakla birlikte zaman zaman çözümleme ve karşılaştırmalar yapılmıştır. Beklenen sonuç, doğrudan spesifik bir çözüm bulmaktan ziyade mitoloji ve mitsel söyleme yönelik bakış açılarına ve din dili açısından dil/anlam boyutuna dikkat çekmektir.
I
Mitler hakkında genel olarak iki ayrı bakış açısından söz etmek mümkündür. Bir kanat mitleri dışlarken, diğerinin onlarda anlam aradığı görülmektedir. Çağdaş akıl, mitolojiyi doğanın dünyasını açıklamak için ilkel ve arayış içindeki bir çaba (Frazer); sonraki çağların yanlış anladığı, tarih öncesi
5 Bk. https://archive.org/stream/languagelogicgod00ferr#/page/n7/mode/2up, (05.01.2017)
6Turan Koç, Din Dili (İstanbul: İz Yayıncılık, 2013), 17.
7Ali Yıldırım, “Çağdaş İngiliz Felsefesinde Din Dili”, İnsan ve Toplum Bilimleri Araştırmaları Dergisi 1/2 (2012): 329-330.
I. Uluslararası Din Ve İnsan Sempozyumu “Din, Dil Ve İletişim”
48
zamanlardan gelen şiirsel fantazinin ürünü (Müller); bireyi topluluğuna göre şekillendirecek bir alegorik bilgi yığını (Durkheim); insan ruhunun derinliklerindeki arketipsel dürtünün belirtisi olan bir dizi düş (Jung); insanın en derin metafizik sezgilerinin geleneksel aracı (Coomaraswamy) gibi tanımlamalarla belirlemeye çalışır. Joseph Campell, mitoloji bunların hepsidir, der. Çünkü ne olduğuna değil, nasıl işlev gördüğüne bakılmalıdır.8 Mitoloji de bunların hemen hepsini kullanarak yaşamın başlangıcı ve sonuyla ilgili anlam üretme işlevi görür. Dinler tarihi disiplinin yardımını alarak ve din diliyle ilişkilendirerek soracağımız ilk soru; Tanrı hakkında mitler vasıtasıyla konuşulabilir mi? Bu anlatılar nasıl yorumlanmalıdır?
Rudolf Bulttman’a göre mitler, Tanrı’nın eylemleri hakkında öncelikle insanın kendi varlığı hakkında bir konuşmadır. Uzay ve zamanla belirlenmiş insan hayatı, Tanrı ile zaten burada karşılaşır. İnsan kendi eylemleriyle Tanrının eylemleri arasında analoji yoluyla bir konuşma üretir.9 Mitler, varlığı kutsal olana bağlar. Bu anlamda ona göre insanı aşkınlaştırmaktan çok, aşkın olanı yeryüzüne çekmeyi deneyen mitler özel bir dildir diyebiliriz. Bu düşünceye yakın bir görüşü J. Campbell’da şu ifadeleriyle görmekteyiz:
Homo Deinin ikili olmayan bilgisine denk düşen İmitatio Christi tanrı ve tanrıça Eros-Amor, Kozmogonos kişiliğini, aranıp bulunamayacağı yukarıdaki aşkınlıkta değil, fakat İsa’nın yaptığı gibi kendinde tanımak zorundadır. Ve hiçbir şey tek başına değil, herkes, bütün olaylar, bütün bireyler, oldukları gibi, kaba, iyi veya çok iyi, Tanrı’nın maskeleridir.10
Mitlerden; somut gerçeklikten sıyrılmak, ötelerde gizemli güçlerde hakikat aramak şeklinde bir izlenim edinebiliriz. Ancak yine de, aşkın olan her şeyin yaşamın içine çekilmeye çalışıldığı gözden kaçmamalıdır. Çünkü mitlerin dilinde İslam sonrasında görebildiğimiz kadarıyla ileri derecede bir soyutlama, tenzihe rastlayamayız. Tersine, yaşanılan âna konuk edilmek istenilen yarı dünyevî, yarı aşkın olaylar zinciri oluşturulur ve bunların ritler vasıtasıyla zihinlerde tekrar deneyimlenmesi sağlanmak istenir. Aslında bu açıdan mitler, insanın yaşama bakışı ve dünyaya yönelimidir. Bu konuda M. Eliade, geleneksel insanın tarihe katlanma biçimi olduğunu öne sürer. İnsan, kendi tarihi boyunca, durduğu zaman ve mekana göre kendini ve evreni anlamaya çalışır. Arkaik dönemin insanı belki de zamanın akışını keşfettiğinden beri mitoslar üretir. Bunların çoğu evrenin başlangıcı ile ilgili olan kozmogoni mitleri, diğer önemli bir kısmı da ebedi dönüş mitoslarıdır. Eliade, modern insanı tarihsel olmaya çabalayan, tarihi üretmenin farkında olan olarak görürken, geleneksel insanı tarihe katlanma tarzı olarak mite inanan insan diye yorumlar. Kozmogoninin tekrar edilmesini, tarihin periyodik olarak yok edilmesi ve tarihe karşı kendini savunma çabası olarak açıklar.11 Mitin böyle bir fonksiyonu icra ettiği söylenebilse de, anlamın peşine düşen Claude Levi- Strauss, düzen olgusundan harekete geçmeyi tercih eder. İnsanlığın bütün teşebbüslerinde bir tür düzen arayışını görerek, insan zihninin temel düzen ihtiyacını karşılamaya yönelik işlediğini varsayar. Buna göre mitlerde karışık olan şeyler düzenli bir yapıyla açıklanabilir.
Mitleri açıklama çabalarının ardında zengin materyale duyulan bir ilgi söz konusudur. Fakat Rudolf Bulttman’a göre, dünyayı açıklamaya çalışan mitlerin de açıklanmaya muhtaç olması, işin zayıf yönünü oluşturur.12 Bu açıklama din dili olgusunun da tıpkı anlattığı şeyler gibi, açıklamaya muhtaç ve herkes tarafından kabulü zor olduğunu dile getirenlerle, benzer bir yaklaşım olarak gösterilebilir.
Din dili kapsamındaki tartışmalarda mitlerin konuya dahil edilmek istenmesi, sıradan öykülerden ayrılıp kutsala dair anlatılar içermesindendir. Her ne kadar kutsalı sıradan olaylar ağıyla ifade etse de, vurgu aşkın olanla ilişkidedir. Ne var ki modern dönemin, din diline ve mite bakış açısında ortak bir yön vardır. Onları bilginin kaynağı hatta konusu olarak görmeyecek kadar negatif bir açıdır bu.
8 Joseph Campell, Kahramanın Sonsuz Yolculuğu, Trc. Sabri Gülses (İstanbul: Kabalcı Yayınları, 2010), 415-416.
9 Cengiz Batuk, “Mit, Tarih ve Gerçeklik Sorunu Üzerine Notlar”, Milel ve Nihal 6/1(2009): 47-48.
10 Joseph Campbell, Tanrı’nın Maskeleri IV Yaratıcı Mitoloji, Trc. Kudret Emiroğlu (İstanbul: İmge Kitabevi, 1994), 652-653.
11 Mircea Eliade, Ebedi Dönüş Mitosu, Trc. Ümit Altuğ (Ankara: İmge Yayınevi, 1994), 136.
12 Cengiz Batuk, “Mit, Tarih ve Gerçeklik Sorunu Üzerine Notlar”, 48-49.
I. Uluslararası Din Ve İnsan Sempozyumu “Din, Dil Ve İletişim”
49
On dokuzuncu yüzyıl pozitivizminin getirdiği bu yaklaşımın temelinde, dünyaya yeni bir bakış söz konusudur. Bilgiye ulaştıran kaynağın deney ve gözlem olması dönemin en bilinen özelliğidir. Bunun yanında mantık ve matematiğin kesin önermeleri bu yöntemin dışında kalsa da açık ve anlamlı görülmüştür. Dini ifadeler ve aşkın olana dair konuşmalar ise bütünüyle anlamsız kabul edilir. Dini inancın yanlışlığı değil anlamsızlığı üzerinden yepyeni bir yok sayma sayılabilecek yaklaşımın mitlere karşı tutumu da başta paralel seyreder. Din diline negatif anlam yükleyen modern dönemde, mitlere olan yaklaşımı gözden geçiren düşünürler olmuştur. Pozitivistik bakışın tersine, mitolojiyi bilimle buluşturmak isteyen Levi-Strauss13 bu açıdan anılabilir.
M. Eliade de mitlere ayrıcalıklı bir işlev vererek mitin model kurma özelliğini öne çıkarmıştır. Bilindiği gibi mitlerin hem logosa hem de historiaya ters düştüğü eleştirisiyle ilk reddedilişi Ksephanophes’e dayanır. Bu anlamda mitler gerçek olarak var olamayana tekabül eder. Öte yandan iki Ahit’ten biri tarafından doğrulanmayan ya da geçerli sayılmayan her şeyi yalan ya da hayal alanına iten Ortaçağ Yahudi-Hristiyan anlayışı da mite karşı kendi bakışını ortaya koyar. Bilimin kutsallaştığı dönemde zaten bilgi değeri olmayan ve anlamsız kabul edilen mitin bir kurmaca durumuna geldiği akıl evresi ve tarihsel alanın dışında, mitin kültürel işlevine dikkat çeken M. Eliade, yaşayan mit evresine odaklanmıştır. Yaşayan mit deyişinden, insan davranışları için model oluşturması, bu yolla yaşama anlam katması kastedilmektedir.14
Yirmi birinci yüzyıla gelindiğinde mitlere, uydurma ve boş batıl inanışlar gözüyle değil; insanların ilk kaygıları, korkuları, aşkınla ilgili tasavvurları hakkında bize önemli veriler sağlayan eski ve özel bir bilgi alanı gözüyle bakılmaya başlanmıştır. Bu dönemde yapılan en kapsamlı tanım olarak mit, bir şeyin nasıl yaratıldığını, nasıl var olmaya başladığını anlatan kutsal bir öyküdür. Bir yaratılış öyküsü olan mitlerde kişiler doğaüstü varlıklardır ve onların yaratıcı etkinliği ortaya konarak, yaptıklarının doğaüstü olma özelliği gözler önüne serilir. Dünyayı gerçek anlamda kuran ve bugünkü haline getiren kutsalın çeşitli akınları betimlenir. Pekala mitin günümüz insanına katkısı arkaik toplumlardan başlayarak yalnızca tarihsel inanç dökümanları sunmak değildir. Mitin başlıca işlevi bütün ritlerin ve bütün anlamlı insan etkinliklerinin örnek oluşturacak modellerini ortaya koymaktır.15
Mitlerin hala yaşadığı toplumlarda yerliler tarafından, fabl ya da masallardan ayrılmış olarak algılandığı görülür. Buna gerçek öykü ve yalan(cı) öykü ayrımı da denebilir. Kutsal öyküler –ki gerçek kabul edilir- doğaüstü olanla ilgilidir ve insanlara bir örneklik ya da vizyon sunarlar. Fakat yalan(cı) öykülerdeyse dindışı bir içerik vardır. Kahramanın örnekliği değil, maceraları, başarı ve başarısızlıkları söz konusudur. Mitlerdeki doğaüstü varlıklar ve masallardaki olağanüstü kahramanlarla hayvanların ortak özellikleri; gündelik yaşamın bir parçası olmamalarıdır. Fakat masallar ve fabllar insanların durumunu değiştirecek güçte değildir. Oysa mitler yalnızca dünyanın, hayvanların, bitkilerin ve insanların kökenini anlatmakla kalmaz. Mitler insanların bugünkü duruma gelmesine kadar olup biten önemli olayları anlatır. Bunlar, arkaik insana kendisini varoluşu bakımından oluşturmuş en eski öykülerdir. Masallar ve fabllara kıyasla, insanı doğrudan ilgilendirir.
M. Eliade’ye göre arkaik toplumlar, kendilerini bazı mitsel olayların sonucu olarak görürken, modern insan kendini tarih tarafından oluşturulmuş görmektedir. Aralarındaki benzerli ise: “Tıpkı bir aracın kesin bir biçimde yapılıp ortaya konması gibi, bir kerede ve kesin olarak “verilmiş”, “yapılmış” olduklarını her ikisi de kabul etmez.”16 Modern insan içinde bulunduğu dünyanın geldiği durumu, hakim olan dilin etkisiyle yorumlar ve Kendi varoluşunu konumlandırma ya da açıklama konusunda bir paradigma benimser. Tıpkı arkaik insanın da yaşadığı anın ötesindeki başlangıcı ve bugüne anlam yüklemesi gibi… M. Eliade bu ikisini basit bir akıl yürütme gibi şöyle resmeder:
Bugün içinde bulunduğum duruma kadar insanın başından bir sürü olay geçti. Ne var ki bunlar 8000-9000 yıl kadar önce tarım keşfedildiği için gerçekleşebildi. Ya da Yakın Doğu’da kent
13 Bk. Claude Levi-Strauss, Mit ve Anlam, Trc. Gökhan Yavuz Demir (İstanbul: İthaki Yayınları, 2018)
14 Eliade, Mitlerin Özellikleri, Trc. Sema Rifat (İstanbul: Om Yayınevi, 2001) 11,18.
15 Eliade, Mitlerin Özellikleri, 18-19.
16 Eliade, Mitlerin Özellikleri, 21.
I. Uluslararası Din Ve İnsan Sempozyumu “Din, Dil Ve İletişim”
50
uygarlıkları geliştiği için; Büyük İskender Asya’yı fethettiği, Augustus Roma İmparatorluğu’nu kurduğu için, bilim adamları evren anlayışını kökünden etkilediği, özgürlük, toplumsal adalet gibi kavramlarla Fransız İhtilali Batı’yı alt üst ettiği için… Aynı biçimde ilkel insan da şöyle diyebilir: Bugünkü duruma gelene kadar insanlığın başından pek çok kutsal olay geçti...17
Modern insan kendini tarihin akışının sonucu olarak görmekle beraber, bu tarihi bütünüyle öğrenmek zorunda olduğunu düşünmez. Ancak arkaik toplumların insanı, kabilesinin mitsel öyküsünü anımsamak zorunda olmanın yanı sıra onları zaman zaman yeniden gerçekleşme aşamasına getirmek durumundadır. İşte arkaik toplumların insanı ile, modern insan arasındaki ayrım burada belirir. Birinde olmuş bitmiş olay geriye dönüşlü değilken, diğerinde başlangıçta olup bitenler ritlerin gücü sayesinde yinelenmeye elverişlidirler. Arkaik toplumlarda mitlerin öğrenilmesi ve özellikle ezberden okunması, kökenlerle ilgili mitsel zamana yeniden dönmeyi sağlar. Anımsanıp yeniden canlandırılan olaylarla zamandaş durumuna gelip, Tanrıların ya da kahramanların varlığına adeta tanık olunur. O halde bu açıdan mitler, tarihe/zamana katlanma biçimidir.
Ancak Darwinci evrim teorisini sosyal bir paradigma olarak benimseyen J. G. Frazer, mitlerin anlamını yorumlama konusuna değil, dönem konusuna odaklanmış görünmektedir. O, yirminci yüzyılın din konusundaki yaklaşımına paralel olarak, insanoğlunun büyü-din-bilim şeklinde üç aşamalı bir gelişim çizgisine sahip olduğunu düşünür. Eski Ahit ve mitoloji üzerine yaptığı çalışmalar sonucu, vahiy kabul edilen şeylerin aslında bir özgünlük taşımadığı, diğer toplumlarda benzerleri bulunan mitleri aktardığı görüşünü öne sürer.18 Bir sonraki mitin bir öncekiyle aynı olduğunu ispatlamaya çalışan pozitivist yaklaşım, indirgemeci bir tavırdır. Doğrusu mitlerin kullandıkları dil, semboller ve anlatım tarzları kozmogoni, teogoni ve antropogonileri karşılaştırıldığında oldukça benzerdir. Yine de Batuk’a göre miti açıklamak için, bu ilişkileri açığa çıkarmak yeterli görünmez. İbrani yaratılış miti ile Babil Enuma Eliş miti arasında benzerlikler kurabiliriz. Kitab-ı Mukaddes ve Kur’an’daki yaratılış sahnelerinin ortak yönleri de tespit edilebilir. Bunun yanında benzerlik unsurlarının üzerine çıkan bir paradigma söz konusudur. Yahudiliğin devamı gibi görünen Hristiyanlık bile büyük oranda öncekinden alıntı yaptığı yaratılış mitini bambaşka bir paradigma için kullanır. Artık o mit, İbrani yaratılış miti olmaktan çıkıp, Hristiyan kurtuluş paradigmasının merkezine oturmuştur. Bu bakımdan mit, bağlı olduğu dini geleneğin hakikat iddiasından ayrı tutularak anlaşılamaz.19
II
Tarihin seyrine bakıldığında kültürel yahut dinî bir paradigma kırılmasına bağlı olarak mitlerin pragmatik bağlamda kendilerine yer edindikleri görülmektedir. Hıristiyanlığın yükselişiyle birlikte çeşitli pagan mitolojik nesnelerinin bu dine dahil oluşu, ortaçağda dinsel bir kırılmaya örnek teşkil eder. Bu durum mitolojiden gelen rivayetin pragmatik biçimlenmesi sayılabilir. Yahudi ve İslam topluluklarının yaşamlarında da kendisine yer bulabilmiş mitik öğelerin söz konusu olduğu iddia edilmektedir.20 Vahiy; indirildiği toplumda bozulmuş olanı ıslah etme, geçmişe, şimdiye ve geleceğe dair bakış açısı verme konusunda iddialıdır ve kurucu metinler ortaya koyar. Ancak insanların alışkanlıklarının, kültürel hafızalarının vahyin paradigmasına direnç gösterdiği durumlar kaçınılmazdır. Bu direnç öylesine yumuşak olabilir ki, dinle birlikte uyumlu bir görüntüye bürünerek bütünleşebilir. Atalar kültünün, kabirlere çok değer verme şeklinde yumuşak bir dönüşümü ve evliya mezarlarının kutsanması gibi hurafe sayılacak bir sonraki evresi dini kültüre nüfuz edebilir. Kralın arketip Tanrı sayıldığı mitlerin, ilkel olmayan dönemlerde liderin kutsallaştırılmasına evrilmesi21 de örnek gösterilebilir.
17 Eliade, Mitlerin Özellikleri, 22.
18 Batuk, “Bulttman’ın Teolojisinin Genel Sorunu: Kutsal Kitabın Modern İnsana da Verecek Bir Mesajı Var mı?”, Rudolf Bulttman: Mitoloji ve Hermenötik Sorunu, 28-29.
19 Batuk, “Mit/oloji”, Doğu’dan Batı’ya Düşüncenin Serüveni, edt. Bayram Ali Çetinkaya (İstanbul: İnsan Yayınları, 2015), 911.
20 Muammer Ulutürk, “Tarihi, Dini, Kültürel Bağlamda Mitoloji ve Modern Kültür Ürünlerinin Mitolojiye Dönüşümü”, Uluslararası Katılımlı Bilim ve Kültür Sempozyumu, 18-20 Nisan 2012, Batman
21 Batuk, Tarihin Sonunu Beklemek (İstanbul: İz Yayıncılık, 2003), 153-159.
I. Uluslararası Din Ve İnsan Sempozyumu “Din, Dil Ve İletişim”
51
Ortaçağ boyunca dini paradigmalar hakim dili üretse de, yaşayan insan ve kültürün kendisidir. Bu anlamda var olan kültüre eklemlenen din, mitoloji ve kalıntılarıyla da buluşmak durumundadır. Yahudilik, Hristiyanlık ve İslam açısından dinin inanç esaslarının mitolojiyle karşılaştığı en yoğun alan, eskatoloji olmuştur. Altın çağ beklentisi, kıyamet alametleri, kurtarıcı mesih karakteri vb. öğeler dini metinlere dahil olmuştur.22 Bu hususta peygamberleri döneminde yazıya geçirilmemiş olan Eski ve Yeni Ahit’te mitolojik unsurlara daha çok rastlanılmasının sebebi, yazın kaynaklarının tek bir kişiden çıkmaması ile ilişkilendirilebilir. Ancak Hz. Muhammed yaşarken titizlikle yazıya geçirilmeye çalışılmış Kur’an metninin aslî kaynak olduğu İslam dininin benimsendiği coğrafyalarda hâlâ varlığını sürdüren mitsel kökenli inanışların varlığı da unutulmamalıdır. Bu durum, mitlerin pragmatik olarak yeni paradigmaya tutunma noktaları bulabildiğini düşündürmektedir.
Mitolojik unsurların vahiy kaynaklı dinlere giriş kanalları pek çoktur. Nihayetinde peygambere gelen vahiyden önce yanlış köklü inanışlar ile insanın tutum ve davranışlarını etkileyen düşünce kalıplarının bulunması doğaldır. Zaten yeni dinin hakim kılmak istediği yeni bir anlatı olmalıdır ki, yanlış ya da bozuk olanın düzeltilmesine araç olsun. Yeni anlatı bu amacını yeni bir dilin inşası ile gerçekleştirmek ister. İnşa sürecinde bazen eski toptan reddedilip yıkılır, bazen de bilinene farklı anlam yüklenir. Bu dil inşası sürecinde elimizdeki tarihî süreci en yakın olan kutsal metin Kur’an-ı Kerim’dir. Yine de kutsal metnin ilk kaynağından itibaren elimizde hazır bulunması, mitolojik unsurların kültürden silindiği ya da giriş kaynakları olmadığı anlamına gelmez.
Kur’an-ı Kerim’in anlaşılmasında ve yorumlanmasında, rivayet kültürü yoluyla apokaliptisizmin İslam’a dahil olmaya çalıştığını iddia eden düşünceler mevcuttur. Yunanca “örtülü bir şeyi açmak, örtüsünü kaldırmak” anlamındaki bu kavram, sonu yaklaşmakta olan dünya hakkındaki bazı sırların, bazı kişilere açıklandığı iddiasını taşır. Söz konusu gizliliklerin vizyonlar ve rüyalar aracılığıyla öğrenip yazıya geçirildiği23 bir literatürün en eski örnekleri Yahudilik içinde görülmüştür. Hristiyanlıkta da bizzat Yuhanna, metnini apokaliptik olarak niteler.24 Bunun İslam kültüründeki uzanımları, eskatolojik konularla ilgili hadis külliyatında oluşmuş fiten başlığı altındaki konulardadır. Fiten rivayetleri; mehdi, mesih, deccal, ye’cuc-me’cuc kişiliklerini ve gerçekleşmesi beklenen olağandışı olayları konu edinir. Apokaliptik ve fiten edebiyatlarının, ortaya koydukları malzeme açısından benzerlikleriyle ele alındığı çalışmalar mevcuttur.25
Yirminci yüzyılın bilimsel gelişmeleri insanlara kutsal metinlerin nasıl bir anlam ifade ettiği, bu çağda ne verebileceği sorularını da beraberinde getirmiştir. Bunun doğal karşılanması gereken yönü, aslında kutsal metinlerden yola çıkarak üretilen dünya tasavvurları ve epistemolojilerin, zaten değişmez bir yapıya sahip olmamasıdır. Batıda Dinler Tarihi alanındaki çalışmaların başladığı on dokuzuncu yüzyılın ikinci yarsından itibaren, teoloji alanında da yeni bir dilin inşası süreci başlamıştır. Örneğin Frazer, eski Ahit’in anlatılarının aslında bir özgünlük taşımadığını, benzerleri fazlasıyla bulunabilecek mitleri derlediğini ileri sürerek örneklerle açıklamaya çalışır. Bu durumda anahtar soru şudur: Pagan öğretilerini tümüyle yanlış ve batıl olarak niteleyen Hristiyanlığın kutsal metnindeki paganist anlatılar ne ile açıklanabilir?26
Modern çağda Hristiyanlık teolojisinin apokaliptik üzerine kurulu olduğu ve mitolojik bir örtüyle kaplanmış olduğu eleştirileri yükselmiştir. Evrim kuramı Eski Ahit’in yaratılış mitinin doğru olmadığına dikkat çekerken, aydınlanmacı ve pozitivistler gelinen noktada Yeni Ahit’in modern insana ne verebileceğini sorguluyordu. Tartışmalarda din, Tanrı’nın varlığı ve mahiyeti sorgulanırken, bu durum kutsal metin üzerinde yeni yorum ve çalışmaların da artmasını sağladı. Temel sorulardan biri şudur:
22 Bk. Batuk, Tarihin Sonunu Beklemek, 66-123, 233-256.
23 Mehmet Paçacı, Kur’an’da ve Kitab-ı Mukaddes’te Ahiret İnancı (İstanbul: Nun Yayıncılık, 1994), 208.
24 Batuk, Tarihin Sonunu Beklemek, 52.
25 Konumuz özelinde tartışmanın sınırları dışında kaldığından hadis kültürü ve edebiyatın etkilerine değinmeyeceğiz. Ayrıntılı bilgi için bk. Paçacı, “Hadis’te Apokaliptisizm Veya Fiten Edebiyatı”, İslamiyat I (1998): 35-53.
26 Batuk, “Bultmann’ın Teolojisinin Temel Sorunu”, 29.
I. Uluslararası Din Ve İnsan Sempozyumu “Din, Dil Ve İletişim”
52
Metnin otoritesine zarar vermeden nasıl yeni bir din dili geliştirebilir? Bu yönde teoloji açısından amaçlanan ciddi bir demitolojizasyon çabası ve öncüsü Rudolf Bulttman dikkatleri çekmektedir. R. Bulttman, tuhaf bir paralellik içinde gittiğini söylediği hem teoloji hem de felsefe tarihindeki önemli gelişmelerden doğal olarak etkilenen ve bu süreçte teoloji için, felsefeyi daha yararlı kılmaya çalışanlardandır.27 C. Batuk’a göre:
“Bulttman’ı harekete geçiren en önemli saiklerden bir tanesi, Eski ve Yeni Ahit üzerindeki mitolojik örtüye yoğun olarak dikkat çekilmesi, ve Kitab-ı Mukaddes’in bütünüyle mitolojiden ibaret olduğu; her hangi bir gerçeklik ifade etmediği; geçmiş toplumların inanç ve anlatılarının yeniden konfigüre edilmesinden ibaret olduğu şeklindeki iddialardır.” 28
Dolayısıyla onun bu bakış açısını din dili tartışmalarının yapıldığı dönem ile ilişkilendirdikten sonra, içeriden yani dinin kullandığı dil açısından konuya yaklaşımını örnek verebiliriz. Zira din dili hakkındaki tartışmalar, din dilini anlamsız ve geçersiz kılmaya taşıyan pozitivist düşünürler tarafından ateşlenmiş, buna karşılık teoloji ve din felsefesinin yeni argümanlarıyla devam etmiştir.
Aynı dönemlerde din felsefesi açısından da din dilinin doğruluğu/yanlışlığı ya da anlamı üzerine yapılan bazı tartışmalar gösteriyor ki, dinler ve inananları; çağın getirdiği sorunlara göre kutsal metinleri hakkında söz üretmek durumundadır. Nitekim S. Evans’a göre din dili problemi “Tanrı’nın varlığının delillerinden yoksun olmamız değil, Tanrı vardır demenin anlamını bilmememizdir.”29
Din filozofları Tanrı hakkında anlamlı bir şekilde konuşmanın imkanından şüphe etmemişlerdir. Fakat yirminci yüzyılın başında mantıksal pozitivistler diye bilinen bir grup filozofun bu güveni sarsacak bir teori geliştirdikleri iddia edilir. Bilimi, dilin özenli kullanımının en iyi temsili olarak kabul eden pozitivistler; bilme bakımından anlamlı ve anlamsız hükümleri yargılayabilecekleri bir standart veya ölçüt kurdular. Bu ilke şöyle ifade edilmiştir: “Bir hükmün hakiki bir vakıa olması, ancak ve sadece ortada deneysel olarak gözlemlenebilen ve o hükmün doğru ya da yanlış olduğunu gösterebilecek nesnel bir durum (state of affairs) bulunmasına bağlıdır.”30
Mantıkçı pozitivistler diye adlandırılacak akımın öncüleri, bilim dünyasının ölçütlerinin felsefe ve metafiziğe de katı biçimde uyarlanması gerektiğini öne sürerken; sonuç felsefî düşüncenin metafizikten arındırılmaya çalışılması olmuştur. Doğrulama ilkesi, teorik bilginin deney ve gözlemle ilişkilendirilmesi şeklinde anlaşılıyordu. Ancak bunun felsefeye birebir uygulanabilirliği kolay değildir. Bu nedenle istenilen tarzda bir felsefe geliştirmek için modern matematiksel mantık ilkelerini kullanmak gerektiğine inanılmıştır. Tüm dilsel/zihinsel işlemlerde mantık verilerine başvurulması, mantık ilminin bir bakıma yeni bir amaç için araç olarak seçilmesidir yorumu haksız sayılmaz. Üstelik doğrulama ilkesinin kendisinin nasıl doğrulanacağı eleştirileri de bunu takip etmiştir. Bütün bilgi sürecini mantığa indirgemek, insanların ürettiği her türlü metafizik düşünceyi boş ya da yok saymaktır. Dilimin sınırları, dünyamın sınırlarıdır diyen Wittgeinstein’a göre, dünya olguların değil, şeylerin toplamıdır ve bunun dışında gerçeklik aramak saçmadır.31 On dokuzuncu yüzyıl bilim dünyasının hakim dili, yirminci yüzyıla da etki ederek felsefede düşünceye çizilemeyen sınır, dile çizilmek istenmiş; sınırın ötesinde kalan her şey saçma kabul edilmiştir.32 Daha önce evreni anlama illüzyonuna kapıldığı düşünülen mitler karşısında modern bilimin yapmaya çalıştığı ya da yaptığını iddia ettiği şey nedir?
27 Rudolf Bulttman, “Ben Rudolf Bulttman: Otobiyografik Yansımalar”, Trc. Cengiz Batuk-Emir Kuşcu, Rudolf Bulttman: Mitoloji ve Hermenötik Sorunu, 23-24.
28 Batuk, “Bulttman’ın Teolojisinin Genel Sorunu: Kutsal Kitabın Modern İnsana da Verecek Bir Mesajı Var mı?”, Rudolf Bulttman: Mitoloji ve Hermenötik Sorunu, 26.
29 Stefan Evans, “Din Dili Problemi”, Trc. Ferhat Akdemir, Ondokuz Mayıs Üniversitesi İlahiyat Fakültesi Dergisi 28 (2010): 254.
30 Micheal Peterson vd. (ed.), Akıl ve İnanç, Trc. Rahim Acar (İstanbul: Küre Yayınları, 2017), 414-415.
31 Ludwig Wittgeinstein, Tractatus Logico-Philosophicus, Trc. Oruç Aruoba (İstanbul: Metis Yayınları, 2016), 15.
32 Seda Özsoy, “Anlamın Resim Kuramından Dil Oyunlarına: Ludwig Wittgeinstein”, Mavi Atlas 4 (2015): 145-154. Ayrıca bk. Ali Utku, Erken Dönemde Dilin Sınırları Ludwig Wittgeinstein (İstanbul: Doğu Batı Yayınları, 2009), 15-16.
I. Uluslararası Din Ve İnsan Sempozyumu “Din, Dil Ve İletişim”
53
Deney ve gözlem yoluyla sınırlı olarak ulaşabildiklerini, sınırlı olarak kullandığı aklıyla kavrayan insan, sadece şeylerle gerçekliği açıklama iddiasında bulunmuştur.
Bilimsel yöntem, geçmişteki tüm mitleri ve bunun yanında kutsal metinleri mantıksal anlamdan yoksun kabul ettiğinde, ilahi dinlerin diline yeni bir yaklaşım ihtiyacı doğmuştur. Bultmann’ın bulunduğu konum, metnin yeniden anlaşılması ve modern dünyanın eleştirileri karşısında ayakta kalmasını sağlamak için bir şeyler yapmayı gerektirir. O halde sorunu bu taraftan betimlemeye çalıştığında “anlam sorunu” diyecektir. Bizce içeriden yani bağlı olduğu dinin dilini kritik ederek, din dili ile ilgili tartışmalara da önemli bir katkıda bulunmuştur. Kendisinin de açıkça belirttiği gibi çalışmalarında esin kaynağı hermenötik olmuştur. Yeni Ahit’in üzerindeki mitolojik örtüyü kaldırdığınızda geriye ne kaldığının çok iyi yorumlanması gerektiğini düşünen Bultmann, kutsal metni modern zamana taşıma konusunda hassastır. Gerçekten de insanın kutsal anlara ya da mitolojik hadiseye gitmesi, misafir olması zordur. Belki de bulunulan çağa aktarılması gereken, kutasal metindir. Gerçi Bultmann bu konuda, gerçekçi ya da hakiki bir tarihten ziyade varoluşçu yorum vasıtasıyla dini kurtarmaya çalışan bir niyete sahip olmakla eleştirilmiştir. Ancak mitleri yok etmeksizin bir anlam dönüşümü çabası ortadadır ve niyetinden ziyade bu çaba tam da bulunduğu çağa göre anlamlı bir harekettir. Mitlerin kullandığı fiziksel dünyanın tanım, sınıflandırma ve kategorilerini Yeni Ahit’in de aynen kullanması yanlıştır, diye düşünür. Birinci yüzyılın uzay, zaman ve nedensellik kategorileriyle düşünmek; bu çağa uygun bir form değildir. Kuantumun tartışıldığı dönemde hâlâ dünyanın neden-sonuç yasalarına göre savunulması bilimsel anlamda zordur.33
R. Bultmann, metinle okur arasında, kendisine kadar farklı biçimlerde kullanılmış yabancılaşma deyimini kullanır. “Ona göre modern insan, sadece Yeni Ahit’in ortaya çıktığı dünyaya değil, Yeni Ahit’in kendisine de yabancılaşmıştır”.34 Öyleyse dinin dili değişmese de, din dilinin muhatabı olan insanın anlamı algılamasına yönelik bir değişim mümkündür. Yabancılaşmayı artıran faktör metnin diliyse, yorum ve anlama çabasıyla metin bugüne getirilebilir ve bu yabancılaşma ortadan kaldırılabilir. Olguya çift taraflı baktığımızda ise, bu haliyle din dilinin muhatabı aslında din dilini üreten ve dönüştüren pozisyonundadır. Bultmann’a göre insanın yapması gereken, bizim de din dilini dönüştürme olarak değerlendirdiğimiz şeyden kastedilen; miti yeniden inşa etmektir.
R. Bulttman’ın kutsal metin ile mit arasında işaret ettiği bir benzerlik vardır: Kutsal metnin dünyası salt linguistik veya tarihsel analizlerle anlaşılabilecek bir şey değildir. Mitler de sadece dış dünyayı tanımlayan bir şey değil, insanı tanımlayan ve varoluşsal sorunlara cevap oluşturan bir şeydir. Kutsal metin tarihsel olarak bitmemiştir. Mitler de tarihsel alanda işlevini bitirmiş değildir. Bu ikisinin tarihsel anlam dünyası değişmiştir. Bu yüzden modern insan, metni yeniden yazmak yerine, metinle yeniden diyaloğa geçmek durumundadır.35
Öyle görünüyor ki R. Bultmann’ın mitolojiden arındırma (demitolojizasyon) çabası, din dilinin hem muhatabı hem de inşa edicisi olma potansiyeline sahip insanın çabasının somut bir örneğidir. Bu konuda çağdaşı mantıkçı pozitivistlerin dili sınırlandırma çabalarına karşı bir atıfla Paul Tillich’i şu vurgusuyla anımsamakta yarar var:
Şimdi oldukça önemli bir şeyin yeniden keşfediliyor olduğu bir süreç içinde oluşumuz müspet bir gelişmedir. Birbirinden kesinlikle farklı gerçeklik seviyeleri mevcut olup, bunlar farklı yaklaşımları ve farklı dilleri talep etmektedir. Gerçeklikteki her şey, matematiksel bilimler için en uygun dille idrak edilemez. Bu duruma vukufiyet, semboller meselesinin ciddi olarak yeniden ele alınması olgusunun en olumlu yanıdır.36
Böylelikle hem mitler, hem de din dili anlamsız bir kurgu olduğunu iddia edenlerin ötesine geçerek, yeni semboller üreten bir merkeze dönüşme potansiyelini kaybetmeyecektir.
33 Batuk, “Bultmann’ın Teolojisinin Temel Sorunu”, 32-33.
34 Batuk, “Bultmann’ın Teolojisinin Temel Sorunu”, 34.
35 Batuk, “Bultmann’ın Teolojisinin Temel Sorunu”, 35.
36 Paul Tillich, “Din Dilinin Doğası”, Trc. Aliye Çınar, Uludağ Üniversitesi İlahiyat Fakültesi Dergisi 11/2 (2002): 228.
I. Uluslararası Din Ve İnsan Sempozyumu “Din, Dil Ve İletişim”
54
SONUÇ YERİNE
Mitleri kendine özgü bir dünya görüşünün insanlara sunum şekli olarak görürsek, aslında pozitivizmin bundan çok da kadar farklı bir şey takdim ettiği öne sürülemez. Pozitivizmin anlamı ve dili sınırlandırma çabaları yaklaşık iki yüzyıl boyunca oldukça etkili olmuştur. Ancak yirmi birinci yüzyıla gelindiğinde dil, anlam ve kutsal metinler üzerine konuşmayı mümkün kılacak önemli bir argüman vardır: Hakikatin tek yönlü ve sınırlandırılamazlığı ile insanın aşkın olana dair anlam ve konuşma üretme gerçeği. Bu gerçek, metnin bağlamı ve insanın içinde bulunduğu bağlam değişse de, mitolojilerde ve dini metinlerde var olduğunu düşündüğümüz derin anlam sayesinde anlaşılabilecektir.
Gerçeklik- realite dediğimiz şeyin nasıl anlamlandırıldığı konusu problemleri doğuran noktadır. Hakikati elle tutulur gözle görülür bir şey olarak tasarlamak yani pozitivist bakış mitlere de kıssalara da sorunlu yaklaşır. Hatta dini çevrelerde de bu sebeple metni bağlamından koparıp pozitivist bakışa hizmet eder nitelikte sadece somut gerçekliğe odaklanmışlardır. Gerçekliğin tek bir anlatısı olduğunu ileri sürmek kendi anlatısı dışındaki her şeye sorunlu bakmaya neden olmaktadır. Gerçekliğin bir kaç alanı olduğunu idrak edebilmek için insanlığın elinde çok fazla veri ve anlatı mevcuttur. Bu anlatıların değeri kendi bağlamlarında ele alınmalıdır. Aslında herkes gerçekliğin bir kısmıyla ilgilenmekte olsa da gerçekliğin kendisi hiç tüketilemeyecek kadar açılımlıdır. Sadece kendi kısmi gerçekliğini dayatmaya çalışanlar hakikate açılabilecek tüm pencereleri kapatmaya zorlarlar. Mitolojiyi düzmece gören bir görüş ile kutsal metinlere aynı sorunlu bakış açısıyla -olumsuz anlam yüklenmiş haliyle- mitoloji diyen düşünce, benzer şekilde anlam dünyamızı daraltmış olacaktır.
KAYNAKÇA
Batuk, Cengiz. Kuşçu, Emir. Rudolf Bultmann: Mitoloji ve Hermenotik Sorunu. Ankara: EskiYeni Yayınları, 2013.
Batuk, Cengiz. “Mit, Tarih ve Gerçeklik Sorunu Üzerine Notlar”. Milel ve Nihal Dergisi 6/1 (2009), 27-53.
———. Tarihin Sonunu Beklemek. İstanbul: İz Yayıncılık, 2003.
———.“Mit/oloji”. Doğu’dan Batı’ya Düşüncenin Serüveni. edt. Bayram Ali Çetinkaya. İstanbul: İnsan Yayınları, 2015.
Campbell, Joseph. Tanrı’nın Maskeleri IV Yaratıcı Mitoloji. Trc. Kudret Emiroğlu. İstanbul: İmge Kitabevi, 1994.
———, Joseph. Kahramanın Sonsuz Yolculuğu. Trc. Sabri Gülses. İstanbul: Kabalcı Yayınları, 2010.
Eliade, Mircea. Ebedi Dönüş Mitosu. Trc. Ümit Altuğ. Ankara: İmge Yayınevi, 1994.
———, Mitlerin Özellikleri. Trc. Sema Rifat. İstanbul: Om Yayınevi, 2001.
Evans, Stefan. “Din Dili Problemi”. Trc. Ferhat Akdemir. Ondokuz Mayıs Üniversitesi İlahiyat Fakültesi Dergisi 28 (2010): 253-273.
Özsoy, Seda. “Anlamın Resim Kuramından Dil Oyunlarına: Ludwig Wittgeinstein”. Mavi Atlas 4 (2015): 145-154.
Strauss, Claude Levi. Mit ve Anlam. Trc. Gökhan Yavuz Demir. İstanbul: İthaki Yayınları, 2018.
Utku, Ali. Erken Dönemde Dilin Sınırları Ludwig Wittgeinstein. İstanbul: Doğu Batı Yayınları, 2009.
Koç, Turan. Din Dili. İstanbul: İz Yayıncılık, 2013.
Paçacı, Mehmet. Kur’an’da ve Kitab-ı Mukaddes’te Ahiret İnancı. İstanbul: Nun Yayıncılık, 1994.
Peterson, Michael vd. (ed.), Akıl ve İnanç. Trc. Rahim Acar. İstanbul: Küre Yayınları, 2017.
I. Uluslararası Din Ve İnsan Sempozyumu “Din, Dil Ve İletişim”
55
Ulutürk, Muammer. “Tarihi, Dini, Kültürel Bağlamda Mitoloji ve Modern Kültür Ürünlerinin Mitolojiye Dönüşümü”. Uluslararası Katılımlı Bilim ve Kültür Sempozyumu, 18-20 Nisan 2012, Batman.
Tillich, Paul. “Din Dilinin Doğası”. Trc. Aliye Çınar. Uludağ Üniversitesi İlahiyat Fakültesi Dergisi 11/2 (2002): 227-236.
Wittgeinstein, Ludwig. Tractatus Logico-Philosophicus. Trc. Oruç Aruoba. İstanbul: Metis Yayınları, 2016.
Yıldırım, Ali. “Çağdaş İngiliz Felsefesinde Din Dili”. İnsan ve Toplum Bilimleri Araştırmaları Dergisi 1/2 (2012): 320-344.
https://archive.org/stream/languagelogicgod00ferr#/page/n7/mode/2up ( 01.01.2019 erişim)
I. Uluslararası Din Ve İnsan Sempozyumu “Din, Dil Ve İletişim”
56
DİN DİLİ OLUŞTURMADA HZ. PEYGAMBER’İN ÜSLÛBU’L-HAKÎM SANATININ KULLANIMI1
Muhammed Emin GÖRGÜN2
Özet
İletişim kurmak, insan için en temel ihtiyaçtır. İletişimde ifade, insanın duygu ve düşüncelerinin bir tezahürüdür. Kişi maksadını kendine özgü bir biçimde ifade eder. Bu ifade biçimi kişiden kişiye ve olaydan olaya değişebilmektedir. Kişinin maksadını dile ve yazıya dökme biçimi de o kişiye ait ifade tarzını yani üslubunu oluşturur. Aynı minvalde Kur’ân-ı Kerîm ve hadis-i şeriflerin de ilâhî mesajları iletmede nevi şahsına münhasır üslûp biçimleri vardır. Kur’ân-ı Kerîm ve hadis-i şeriflerin üslubuna, yani din diline vâkıf olmak, verilmek istenen mesajı doğru anlama ve en doğru şekilde aktarma noktasında önemli bir mihenk taşıdır.
Hz. Peygamber’in din dili bağlamında değerlendirebileceğimiz iletişim üslûplarından birisi de sıklıkla kullanmış olduğu üslûbu’l-hakîm sanatıdır. Temeli soru-cevap sürecinde, cevabın beklenmedik biçimde olmasına dayanan ve Arap dili ve belâgatının bedî‘ ilmi içerisinde ele alınan bu üslûp çeşidi hem Kur’ân-ı Kerîm hem de Hz. Peygamber’in sözlerinde pek çok hikmete binaen kullanılmıştır. Özellikle İslâmiyet’in ilk dönemlerinde ashâb Allah Teâlâ’nın buyruklarını anlama noktasında Hz. Peygamber’e merak ettikleri ve öğrenmek istedikleri pek çok şeyi sormuşlardır. Bu soruların bir kısmı, onların durumu ve menfaatleri açısından farklı cevaplanmıştır. Bu cevaplama şekli de üslûbu’l-hakîm sanatına işaret etmektedir. Bu üslup, edebî olmasının yanı sıra ahlâkî açıdan da muhataba nasıl soru sorulması gerektiğini göstermiş ve onu kendi iyiliği için daha uygun olana yönlendirmiştir.
Bu noktadan hareketle günümüz din dilinin oluşumunda din eğitimi alanında da sıkça kullanılan soru-cevap tekniği şeklinde kavramsallaşan “üslûbu’l-hakîm” sanatının önemli bir yeri vardır. Özellikle dini alanda muhataba meramı anlatmak için ortaya konan bu metot, karşımızdakinden cevap bekleme sadedinde değil konunun anlaşılması noktasında teyit niteliği taşımaktadır.
Bu tekniğin kullanıldığı alanlarda yöneltilen sorulara verilecek cevaplar her zaman soruyla birebir örtüşmeyebilir. Fakat bu sorunun anlaşılmadığını değil, bizatihi anlaşılan soruya farklı bir üslubun kazandırıldığı anlamına gelmektedir. Bu bağlamda din dili oluşturulurken dikkate alınması gereken üsluplardan biri “üslûbu’l-hakîm” diye adlandırılan bu veciz metottur.
Bu çalışmamızda başta Hz. Peygamber’in sözleri olmak üzere İslam geleneğinin ana kaynaklarında yer alan bu üslubun dinin aktarılmasında nasıl kullanıldığına yönelik bazı tespitlerde bulunulacaktır.
Anahtar Kelimeler: Din Dili, Peygamber, Üslûbu’l-hakîm Sanatı, İletişim, Arap Dili Belâgatı
CREATİNG THE LANGUAGE OF RELİGİON THE USE OF THE PROPHET'S ART OF USLUBU’L-HAKIM3
Abstract
Communication is the most basic need for human. Expression in communication is an indicator of human emotions and thoughts. The person expresses his purpose in a unique way. This form of expression may vary from person to person and from event to event. The way a person puts his purpose into language and writing forms his own style of expression. In the same vein, the Qur'an and
1 Bu çalışma 25.05.2018 tarihinde tamamladığımız “Hadislerde Üslûbu’l-Hakîm Sanatı Ve Buhârî Örneği” başlıklı yüksek lisans tezi esas alınarak hazırlanmıştır, (Yüksek Lisans Tezi, İstanbul Üniversitesi, İstanbul-Türkiye, 2018).
2 Araştırma Görevlisi, Afyon Kocatepe Üniversitesi İslami İlimler Fakültesi.
3 This article is extracted from my master thesis entitled “The Art Of Usloobu’l-Hakeem In The Hadıths And Example Of Bukharı” (Master Thesis, İstanbul University, İstanbul/Turkey, 2018).
I. Uluslararası Din Ve İnsan Sempozyumu “Din, Dil Ve İletişim”
57
the hadiths also have their own unique style in transmitting divine messages. Being familiar with the style of the Quran and the hadiths, that is to say the language of religion, is an important touchstone in terms of understanding the message desired.
One of the communication styles we consider in the context of the language of the Prophet is the art of uslubu’l-hakım style he used frequently. This type of style, which is based on the unexpected question and answer and which is dealt with in the eternal science of Arabic language and eloquence, has been used in the wisdom of both the Qur'an and the Prophet. Especially in the early periods of Islam, the Companions asked the Prophet about many things they wanted to learn and understand. Some of these questions were answered differently in terms of their situation and interests. This way of answering points to the art of uslubu’l-hakım style. This style, besides being literary, showed how to ask the interlocutor questions morally and directed him to the more appropriate one for his own good.
From this point of view, the art of uslubu’l-hakim style, which is conceptualized in the form of question and answer technique, which is frequently used in the field of religious education, has an important place. This method, which has been put forward to tell the interlocutor especially in the religious field, is a confirmation of the understanding of the issue and not the expectation of an answer.
The answers to the questions posed in the areas where this technique is used may not always coincide exactly with the question. However, this question is not understood not to understand the question itself is to give a different style. In this context, one of the styles that should be taken into consideration while creating the language of religion is this method which is called “the art of uslubu’l-hakım style”.
The aim of this study is to present ideas about how this style, which is included in the main sources of Islamic Sciences, especially the words of the Prophet, can be used in the transfer of religion.
Key Words: The Language Of Religion, Prophet, The Art Of Uslubu’l-Hakım, Communication, Arabic Language rhetoric
GİRİŞ
1. İletişim
Farklı bakış açıları ile pek çok tanımı yapılan iletişim, en yalın ifade ile kişinin duygu ve düşüncelerini sözlü veya yazılı olarak muhatabına aktarma sürecidir ve insan için temel bir ihtiyaçtır. İnsan iletişimi için dil ise bir araçtır. Hangi ırk, din ve sosyal statüye sahip olursa olsun her insanın meramını ifade etmede kendisine has bir üslubu vardır. Aynı şekilde her dinin de kendine özgü bir ifade şekli ve dili mevcuttur. İslam dini özelinde din dilinin temelini oluşturan Kur’ân-ı Kerîm ve hadisler de özgün ve eşsiz bir üslubu haizdir. Din konusunda yapılan ve içeriğini din esaslarının oluşturduğu dini iletişim, insanın yaratılması sonrası Allah Teâlâ ile kurduğu irtibatla birlikte başlar. Bir başka ifadeyle insanlık tarihinin başlangıcı aynı zamanda dinin ve dinî iletişimin de başlangıcıdır.4
1.1. Dînî İletişim
Dini iletişimin ilk basamağı, Allah’ın ilâhî mesajı vahiy yoluyla Hz. Peygamber’e ulaştırması, onun da bu mesajı insanlara tebliğ etmesidir. İkinci basamak ise vahiy kanalının kapanmasıyla birlikte dinin temel esaslarının klasik dönemde âlimler, arifler ve eimme-i müçtehidin yoluyla ve modern dönemlerde ise din görevlileri, vaizler, gibi aracılarla gerek tebliğ vazifesi gerekse eğitim-öğretim sistemi içerisinde insanlar arasında aktarım sürecidir. Dinin anlatılması noktasında irşad ve tebliğ sorumluluğu sadece Hz. Peygamber’in şahsına değil tüm Müslümanlara yüklenmiştir. Zira Kur’ân-ı Kerîm’de müminlerin vasıflarını anlatan pek çok ayette onların “iyiliği emredip kötülükten sakındırma” özelliklerine vurgu yapılarak bu alandaki sorumluluklarına dikkat çekilmektedir. (Âl-i İmrân 3/104,110,114; A‘râf 7/157; Tevbe 9/71,112; Hac 22/41; Lokmân 31/17)
4 Hüseyin Certel, “Din-İletişim İlişkisi Ve Dini İletişim Engelleri”, Süleyman Demirel Üniversitesi İlahiyat Fakültesi Dergisi 21 (2008/2): 140-144.
I. Uluslararası Din Ve İnsan Sempozyumu “Din, Dil Ve İletişim”
58
Tebliği ve irşad sorumluluğu her şeyden önce insanlarla etkili iletişim kurmayı gerektirir. Dinî iletişim olarak adlandırdığımız bu iletişim türünün ayırt edici temel özelliği, ondaki mesajların esas itibarıyla başlangıçta ilâhî bir kaynağa dayanması ve içeriğinin dinî olmasıdır. İnsanlara irşad ve tebliğ sorumluluğu yükleyen Allah Teâla aynı zamanda bu sorumluluğu yerine getirme noktasında insanın, herhangi bir ayrıma tabi tutmaksızın diğer insanlarla olan iletişiminde sahip olması gereken tutum ve ilkelere de vurgu yapmıştır. Bir Müslümanın insanlarla iletişim kurma sürecinde hangi temel ilkelere sahip olması gerektiğine dair Kur’ân-ı Kerîm’de pek çok ayet bulunmaktadır. Bunlardan bazılarını şöyle sıralamak mümkündür:
1. قولا معروفا ifadesiyle yetimlere ve muhtaçlara karşı güzel söz söylemek gerektiği (Bakara 2/235,263; Nisâ 4/5,8)
2. سديدا
ً
وْلا
َ
ق ifadesiyle bütün insanlara karşı doğru sözlü olmayı (Nisâ 4/9; Ahzâb 33/70
3. كريما
ً
وْلا
َ
ق ifadesiyle anne-babaya karşı tatlı ve güzel söz söylemeyi (İsrâ 17/23)
4.
مَيْسُورا
ً
وْلا
َ
ق ifadesiyle yoksula karşı gönül alıcı, tesellî edici söz söylemenin önemi (İsrâ 17/28)
5.
يِّنا
َ
ل
ً
وْلا
َ
ق ifadesiyle zalimlere karşı bile yumuşak sözlü olmanın değeri (Tâhâ 20/44)
6. بليغا
ً
وْلا
َ
ق ifadesiyle de tebliğ için açık, net ve hikmetli söz söylemenin (Nisâ 4/63) gerektiği vurgulanmıştır.
Yine Allah Teâlâ Kur’ân-ı Kerîm’de bir Müslümana kaba ve sert konuşmanın yakışmadığını, böyle bir ifade şeklini seslerin en çirkini olan eşek sesine benzeterek şöyle ifade etmiştir:
َ
ضْ مِنْ صَوْتِك
ُ
ض
ْ
وَاغ
َ
يِك
ْ
ي مَش
ف
ْ
صِد
ْ
وَاق حَم ريِ"
ْ
ال
ُ
صَوْت
َ
صْوَاتِ ل
َْ
رَ الا
َ
ك
ْ
ن
َ
ا
َّ
اِن "
“Yürüyüşünde ölçülü ol, sesini yükseltme; çünkü seslerin en çirkini eşeğin anırmasıdır.” (Lokmân 31/19)
Kur’ân- Kerîm’e göre bir Müslüman gerek gündelik hayatta gerekse de tebliğ vazifesini ifa ettiği dînî iletişimde faydasız ve boş sözlerden kaçınmalı (Mü’minûn 23/3), insanlara her daim sözün en güzeli ile hitap etmeli (İsrâ 17/53; Bakara 2/83) ve yalan konuşmaktan kaçınmalıdır (Hac 22/30).
Müslümanın iletişimde sahip olması gereken bu ve benzer vasıflar, din dilinin nasıl kullanılacağı ve tebliğ vazifesinin ne şekilde yerine getirileceğine yönelik bazı temel ilkelere işaret etmektedir.
İnsanı yaratan ve onun fıtratını en iyi tanıyan Yüce Allah Hakka davet metodunun temel hususiyetlerini şu şekilde belirlemiştir:
و
ُ
ه
َ
رَبَّك
َّ
حْسَنُ ان
َ
ا
ي يِ ه
ت
َّ
هُمْ بِال
ْ
ةِ وَجَادِل
َ
حَسَن
ْ
ةِ ال
َ
مَوْعِظ
ْ
مَةِ وَال
ْ
حِك
ْ
بِال
َ
سَبيلِ رَِّبك
ى
الٰ
ُ
ع
ْ
د
ُ
"ا مُ
َ
عْل
َ
وَ ا
ُ
لَّ عَنْ سَبيلِ وَه
َ
مُ بِمَنْ َ
عْل
َ
ا
دينَ"
َ
مُهْت
ْ
بِال
“Rabbinin yoluna hikmetle ve güzel öğütle davet et; onlarla en güzel yöntemle tartış. Kuşkusuz senin rabbin, yolundan sapanların kim olduğunu en iyi bilendir; O, doğru yolda bulunanları da çok iyi bilir.” (Nahl 16/125)
Öte yandan bir Müslümanın yaşamı boyunca örnek alacağı en büyük rehberi hiç şüphesiz Hz. Peygamber’dir. Nitekim Allah Teâlâ “
ٌ
ة
َ
حَسَن
ٌ
سْوَة
ُ
ا
ه
ي رَسُولِ اللّٰ
مْ ف
ُ
ك
َ
ل
َ
ان
َ
ك
ْ
د
َ
ق
َ
ل” “Hiç şüphe yok ki sizin için, Rasûlullah’ta güzel bir örneklik vardır. (Ahzâb 33/21)” buyurarak Müslümanın rol modelinin Hz. Peygamber olduğuna dikkat çekmiştir. Ayetin işaret ettiği bu tespit Hz. Peygamber’in pek çok açıdan olduğu gibi din dilini oluşturmada da kilit bir konumda olduğunu göstermektedir.
1.2. Hz. Peygamber’in İletişim Üslubu
Beşer ifadesinin zirvesi konumunda olan hadis-i şerifler, insan kelamı bağlamında en fasîh, belîg ve etkileyici üslûba sahiptir. Hz. Peygamber sözü, muktezâ-yı hâle (zaman, mekân ve durumun
I. Uluslararası Din Ve İnsan Sempozyumu “Din, Dil Ve İletişim”
59
gerekliliğine) uygun olarak uzun olması gerektiği yerde uzun, kısa olması gerektiği yerde kısa tutmuş5 ve sahip olduğu eşsiz ifade yeteneği ile Arapların en fasih ve beliğ kişisi olarak kabul edilmiştir.6
Hz. Peygamber’in sahip olduğu bu belâgat yeteneğinin altında yatan nedenlerden biri şüphesiz Kur’ân-ı Kerîm’in üslûbundan etkilenmiş olmasıdır. Zira Kur’ân-ı Kerîm onun kalbine indirilmiş ve onun dilinden Müslümanlara ulaşmıştır. Kur’ân-ı Kerîm’in ifadesi ile Hz. Peygamber, “Kişisel arzularına göre konuşmamaktadır.” (Necm 53/3) Bilakis onun konuştukları “ona indirilmiş vahiyden başka bir şey değildir.” (Necm 53/4) Hz. Âişe validemize Hz. Peygamber’in ahlâkı sorulduğunda “Onun ahlâkı Kur’ân-ı Kerîm idi” şeklinde verdiği cevap, Hz. Peygamber’in Kur’ân-ı Kerîm’i yaşam ve üslûp olarak tamamen içselleştirdiğini bize gösteren önemli bir ifadedir. 7 Bu nedenle Kur’ân-ı Kerîm’in sahip olduğu üslûp ve özelliklerin pek çoğu hadislerde de mevcuttur.
Hz. Peygamber’in tebliğ vazifesine vurgu yapılan pek çok ayette 8 geçen البلاغ kelimesi ile mütekellimde bulunan bir vasıf ve aynı zamanda bir ilim dalı haline gelen ‘Belâgat’ kelimesi aynı kökten yani بلغ fiilinden türemiştir. Sözlükte ulaşmak ve sona ermek anlamlarına gelen belâgat kelimesi, terim olarak ise “Kelâmın, fasîh olmasıyla birlikte muktezâ-yı hâle uygun olması” dır. Buradan hareketle Hz. Peygamber’i; hem ilahi mesajları ulaştıran kişi hem de bunu Kur’ân-ı Kerîm’in edebi üslubunu haiz bir biçimde ifade eden beliğ kişi olarak anlamamız mümkündür. Nihayetinde belâgat vasfı, kişinin maksadını en anlaşılır ve net bir biçimde, durumun gerekliliğine uygun olarak muhatabına iletme şeklidir. Hz. Peygamber de tebliğ vazifesini bu düstur çerçevesinde ifa etmiştir. Garip ve yabancı kelimeler kullanmaktan sakınan Hz. Peygamber, kendisine başka Arap kabilelerinden heyetler geldiğinde Kureyş lehçesini bırakıp gelenlerin alışık oldukları ve kullandıkları üslûpla onlara hitap etmiştir.
Yine فٌ رَحِيمٌ
ُ
مِنِ ر يَ رَؤ
ْ
مُؤ
ْ
مْ بِال
ُ
يْك
َ
مْ حَرِيصٌ عَل
ُّ
يْ مَا عَنِت
َ
مْ عَزِيزٌ عَل
ُ
سِك
ُ
ف
ْ
ن
َ
مْ رَسُولٌ مِنْ ا
ُ
جَاءَك
ْ
د
َ
ق
َ
"ل "
“Andolsun, size içinizden öyle bir peygamber gelmiştir ki, sizin sıkıntıya uğramanız ona ağır gelir, size çok düşkündür, müminlere karşı şefkat ve merhamet doludur.” (Tevbe 9/128) ayeti mucibince kendisine sorulan sorularda müminlere karşı merhametli ve nazik olmuş, ifadelerindeki zarafet ve vecizlikle din dilini en latif bir şekilde tatbik etmiştir.
Bu noktadan hareketle din dili oluşturulurken Kur’ân-ı Kerîm ile birlikte merkezi bir yere konulması gereken ikinci esas Hz. Peygamber’in üslubu ve yaşam biçimidir. Bu üsluplardan birisi de çalışmamıza konu olan “üslûbu’l-hakîm” sanatıdır.
2. Bir İletişim Unsuru Olarak Üslûbu’l-hakîm Sanatı
Hz. Peygamber’in dini eğitim noktasında sıklıkla kullandığı üsluplardan birisi de “üslûbu’l-hakîm” sanatıdır. Ebu’l-Bekâ el-Kefevî (ö.1095/1684) el-Külliyyât adlı eserinde semantik açıdan “sağlam, mükemmel her söz”9 olarak tanımladığı bu sanatın kâide ve kurallarını ilk olarak Sekkâkî belirlemiş ve tasnîf etmiştir. Sekkâkî üslûbu’l-hakîmi, “muhatabın beklemediği bir şeyle ona cevap vermek veya soru sorana talep etmediği bir cevap vermek”10 şeklinde tanımlamış ve iki kısım olduğunu bu tarifle belirtmiştir. Bu sanatı müstakil olarak ele alıp risâle yazan tek kişi olan Kemalpaşazâde11 (ö. 940/1534) ise şöyle demektedir: “Üslûbu’l-hakîm; makâmın gerektirdiği bir hikmete yahut zeki
5 Câhiz Amr b. Bahr b. Mahbûb el-Kinânî bi’l-Velâ el-Leysî Ebû Osmân, el-Beyân ve’t –Tebyîn (Beyrut: Dâr ve Mektebetü’l-Hilâl, 2001), 2: 13.
6 Muhammed Sabbâğ, el-Hadîsü’n-Nebevî: Mustalahuhû-Belâgatühû-Kütübühû, (y.y.: el-Mektebü’l-İslâmî, 1981), 53.
7 Sabbâğ, el-Hadîsü’n-Nebevî, 54.
8 Bk. Mâide 5/92,99; Nahl 16/35,82; Nûr 24/54; Ankebût 29/18; Yâsîn 36/17; Teğâbun 64/12; Âl-i İmrân 3/20; Ra‘d 13/40; Şûrâ 42/48.
9 Ebu’l-Bekâ el-Kefevî el-Hanefî Eyyûb b. Mûsâ el-Hüseynî el-Kırîmî, el-Külliyyât: Mu‘cemün fi’l-Mustalahât ve’l-Furûki’l-Luğaviyye, Thk. Adnân Derviş-Muhammed Mısrî (Beyrut: Müessesetü’r-Risâle), 111.
10 Sekkâkî Ebû Ya‘kūb Sirâcüddîn Yûsuf b. Ebî Bekr b. Muhammed b. Alî el-Hârizmî, Miftâhu’l-‘Ulûm, 2.Baskı (Beyrut: Dâru’l-Kütübi’l-İlmiyye, 1987), 327.
11 Asıl adı Şemseddin Ahmed olan Osmanlı şeyhülislâmı ve tarihçisidir. Detaylı bilgi için bk. Şerafettin Turan, “Kemalpaşazâde”, Türkiye Diyanet Vakfı İslâm Ansiklopedisi (Ankara: 2002), 25: 238-240.
I. Uluslararası Din Ve İnsan Sempozyumu “Din, Dil Ve İletişim”
60
kimselerin anlayabileceği incelikte bir nükteye binaen konuşmanın gidişatının aksine bir cevap vermektir.”12
" مْ مِنْ
ُ
ت
ْ
ق
َ
ف
ْ
ن
َ
لْ مَا ا
ُ
ق
َ
ون
ُ
فِق
ْ
ا يُن
َ
مَاذ
َ
ك
َ
ون
ُ
يَسَْٔل
َّ
اِن
َ
ف
ْ
ري
َ
وا مِنْ خ
ُ
عَل
ْ
ف
َ
وَابْنِ السَّبيلِ وَمَا ت
مَسَاك ر ي
ْ
ا ىمٰ وَال
َ
يَت
ْ
رَب ر يَ وَال
ْ
ق
َْ
يْنِ وَالا
َ
وَالِد
ْ
لِل
َ
ف
ْ
ري
َ
خ
ليمٌ "
َ
بِ ع
هَ
اللّٰ
“Sana (Allah yolunda) ne harcayacaklarını soruyorlar. De ki: Maldan harcayacağınız şey, ebeveyn, yakınlar, yetimler, fakirler ve yolcular için olmalıdır. Şüphesiz Allah yapacağınız her hayrı bilir." (Bakara 2/215)
Bu âyette ne infak etmeleri gerektiğini soran ashâba, “kimlere infakta bulunulması gerekir?” sorusunun daha uygun olduğuna işaret edilerek infakta bulunulması gereken kişilerin kim oldukları belirtilmiş ve sorularına bu şekilde cevap verilmiştir.
Temeli soru cevap sürecinde cevabın beklenenden farklı olmasına dayanan bu üslubu daha iyi anlamak adına Arap dilindeki istifham yani soru üslubunun kullanım şekline bakmak yerinde olacaktır.
Arap dilinde sıkça kullanılan “istifham” üslûbunda soru ile cevap arasındaki ilişki şu şekillerde olabilir;
Soru-cevap arasında tam uyum olur. Verilen cevap muhatabın beklediği ve istediği ölçüdedir.
Cevap, sorulan sorunun karşılığını içermekle birlikte fazladan detay içerir.
Cevap, sorulan soruyu tam olarak karşılamaz, eksik olabilir.
Cevap, sorulan sorunun dışında farklı bir sorunun cevabı niteliğindedir.
Soru-cevap arasındaki bu ilişkilere baktığımızda, birinci kısım yani soru-cevap arasında uyum olması üslûbu’l-hakîm sanatı bağlamında değerlendirilmez. Çünkü tarifinde verdiğimiz üzere üslûbu’l-hakîm sanatı, muhatabın ve soru soran kişinin beklemediği bir cevapla karşılaşmasıdır. Soru-cevap arasındaki diğer durumlar ise üslûbu’l-hakîm sanatını barındırır. Zira cevapta fazla bilgi ve detay olması veya cevabın sorulan soruyu tam olarak karşılamayıp eksik olması ve özellikle de cevabın sorulan soru dışında başka bir soru varmış gibi kullanılması muhatabın beklemediği bir durumdur.
Özelliklerinden bahsettiğimiz bu sanat, muhatabın durumunu ve maslahatını gözetme noktasında özellikle din eğitiminde etkili iletişimin temelini oluşturan önemli ilkelerden biridir. Hz. Peygamber’in tebliğ süreci zarfında benimsediği öncelikli eğitim ilkesi ‘muhataba-bireye görelik’ olmuştur.13 Her insan sahip olduğu nitelikler bakımından birbirinden farklıdır. Bu yüzden de etkili bir din dili oluşturmada bireyler arasındaki bu farklılığı göz ardı etmemek ve muhatapların anlayacakları dilde ve üslupla onlara hitap etmek son derece önemlidir.
2.1. Hz. Peygamber’in Üslûbu’l-hakîm Sanatını Kullanımı
Hz. Peygamber tebliğ vazifesinin ağır sorumluluğuna ve yoğunluğuna rağmen kendisine soru soran her muhatabına değer vermiş, bireysel ayrılıklarını dikkate alarak onların anlayacakları dille ve üslupla ihtiyaçlarını gözeterek cevaplar vermiştir. Hiç şüphesiz Hz. Peygamber’in bütün hayatı boyunca gerek eylemlerinde gerekse sözlerinde bu nezaketi ve üslubu görmek mümkündür.
Konumuz sadedinde ise Hz. Peygamber’in kullandığı üsluplardan birisi olan üslûbu’l-hakîm sanatına dair pek çok örnek olmakla birlikte konumuzun anlaşılmasına ve din dili oluşturmada rehber olacak nitelikte örnekler vermekle yetineceğiz.
Cennetteki derece ve mükâfatların ve yine kulların Allah Teâlâ katındaki değerlerinin farklılığı göz önüne alındığında Hz. Peygamber’e sıklıkla sorulan sorulardan birisi de hangi amellerin ve hangi Müslümanların daha üstün olduğunu bilmeye yönelik olmuştur. Hz. Peygamber bu soruların her birine
12 Abdullah el-Cuyûsî ve Muhammed Tavâlibe, “Risâletün fî’l-Üslûbi’l-Hakîm li İbni Kemâl Bâşâ (Dirâse ve Tahkîk)”, el-Mecelletü’l-Ürdüniyye fi’-Dirâsâti’l-İslâmiyye: Mecelle ‘İlmiyye ‘Âlemiyye Mühakkeme, 5/2 (2009): 132.
13 Detaylı bilgi için bk. Ahmet Koç, Din Eğitiminde Etkili İletişim (İstanbul: Rağbet Yayınları, 2016), 288-290.
I. Uluslararası Din Ve İnsan Sempozyumu “Din, Dil Ve İletişim”
61
cevap verirken yine bireysel farklılıkları ve menfaatleri dikkate alarak farklı cevaplandırma yolunu tercih etmiş, aynı zamanda da bir Müslümanın nasıl olması gerektiğine dikkat çekerek önemli bazı ahlaki ilkelere temas etmiştir.
14"» مِنْ لِسَانِ ، وَيَدِهِ
َ
مَنْ سَلِمَ المُسْلِمُون « : الَ
َ
لُ؟ ق
َ
ض
ْ
ف
َ
مِ أ
َ
يُّ الِإسْلا
َ
،ِ أ
َّ
وا يَا رَسُولَ اللّٰ
ُ
ال
َ
الَ: ق
َ
، ق
ُ
ْ
ن
َ
ع
َُّ
اللّٰ
يِ
مُوسََ رَ ض ي ب
َ
نْ أ
َ
"ع
“Ebû Mûsâ’dan şöyle nakledilmiştir: Yâ Rasûlallah! Hangi İslâm daha üstündür? (fazîletlidir) diye sordular. Rasûlullah: “Müslümanların, dilinden ve elinden emin olduğu kişidir” buyurdu.
Yine yukarıdaki hadisle aynı minvalde başka bir hadiste Hz. Peygamber şöyle buyurur;
َُّ
اللّٰ
يِ
و رَ ض رٍ مْ
َ
بْنِ ع
َّ
بْدِ اللّٰ
َ
نْ ع
َ
"ع الَ:
َ
؟ٌْ ق
ري
َ
مِ خ
َ
يُّ الِإسْلا
َ
مَ: أ
َّ
يْ وَسَل
َ
ل
َ
ع
ُ
الله
َّ
صَلَّ
ي ت
َّ
لَ الن
َ
سَأ
ً
رَجُلً
َّ
ن
َ
هُمَا، أ
ْ
ن
َ
عَامَ، « ع
َّ
عِمُ الط
ْ
ط
ُ
ت
15"»
ْ
عْرِف
َ
مْ ت
َ
وَمَنْ ل
َ
ت
ْ
رَف
َ
مَنْ ع
َ
لَّ
َ
مَ ع
َ
السَّلا
ُ
رَأ
ْ
ق
َ
وَت
“Abdullah b. Amr’dan şöyle rivayet edilmiştir: Bir kimse Rasûlullah’a: İslâm’ın en hayırlısı hangisidir? diye sordu. Rasûlullah: ‘Yiyecek yedirmen, tanıdığına tanımadığına selâm vermendir’ cevabını verdi.”
Her iki hadiste de sorulan soru aynıdır. Fakat Hz. Peygamber her iki soruya da muhataplara daha faydalı olduğunu düşündüğü şekilde cevap vermiş ve ne yapmaları gerektiğini ve nasıl bir Müslüman olunması gerektiğini belirtmiştir. Her iki soru da, hangi Müslümanın daha üstün olduğuyla alakalıdır. Cevaplarda ise o vasfa sahip kişilerden bahsedilmiştir. Bu hadislerde hem farklı zamanda bu soruyu soran kişilerin bulundukları duruma binaen ihtiyaç ve eksiklerine göre Hz. Peygamber tarafından cevaplar verilmiş hem de sormaları gereken asıl sorunun ‘hangi ameller kulu Allah katında daha değerli yapar?’ şeklinde sorulması olduğuna işaret edilerek üslûbu’l-hakîm sanatı güzel bir şekilde temsil edilmiştir.
Merak etme duygusu insanoğlunun doğasında var olan bir olgudur. İslâmiyet’in ilk döneminden itibaren ashâb kıyametin ne zaman kopacağı merak etmiş ve bu konuda Hz. Peygamber’e çokça sorular sormuştur. Kıyamet vaktine dair soruların çok olması hasebiyle bu konu ile alakalı pek çok ayet nazil olmuş ve Hz. Peygamber de her defasında bu soruyu soran kişilere kendi maslahatlarına uygun eğitici ve irşad edici cevaplar vermiştir. Örneğin;
الَ مَ تَ السَّاعَ
َ
ق
َ
ف
ا ب عْرَ
َ
وْمَ جَاءَهُ أ
َ
ق
ْ
ال
ُ
ث
ِّ
مَجْلِسٍ يُحَد
ف
ت
َّ
مَا الن
َ
الَ بَيْن
َ
ق
َ
رَيْرَة
ُ
ب ه
َ
"عَنْ أ الَ بَعْضُ
َ
ق
َ
، ف
ُ
ث
ِّ
يُحَد
َّ
رَسُولُ اللّٰ
مََ
َ
ف
ُ
ة
هُمْ
ُ
الَ بَعْض
َ
الَ، وَق
َ
رِهَ مَا ق
َ
ك
َ
الَ، ف
َ
وْمِ سَمِعَ مَا ق
َ
ق
ْ
ال الَ
َ
ق
ُ
َ
حَدِيث
َ
َ
ا ق
َ
مْ يَسْمَعْ، حَ تَّ إِذ
َ
يْنَ « بَلْ ل
َ
أ - رَاهُ
ُ
ا يَا .» أ -السَّائِلُ عَنِ السَّاعَةِ
َ
ن
َ
ا أ
َ
الَ ه
َ
ق
16"»
َ
ظِرِ السَّاعَة
َ
ت
ْ
ان
َ
لِ ف
ْ
ه
َ
أ
ْ
ري
َ
غ
َ
مْ ر إِلٰ
َ
الأ
َ
ا وُسِّد
َ
إِذ « الَ
َ
هَا ق
ُ
اعَت
َ
يْفَ إَِ
َ
الَ ك
َ
ق .»
َ
ظِرِ السَّاعَة
َ
ت
ْ
ان
َ
ف
ُ
ة
َ
مَان
َ
يِّعَتِ الأ
ُ
ا َ
إِذ
َ
ف« الَ
َ
.ِ ق
َّ
رَسُولَ اللّٰ
“Ebû Hureyre’den şöyle dediği nakledilir: Meclisin birinde Hz. Peygamber huzurundakilerle konuşurken ansızın bir bedevî gelip: Kıyamet ne zamandır? diye sordu. Rasûlullah konuşmasına devam etti. Oradakilerin bazıları: Bedevînin ne dediğini duydu, ama sorusundan hoşlanmadı dedi; bazıları da: Belki işitmedi diye hükmetti. Nihayet Rasûlullah sözünü bitirince: ‘O kıyameti soran nerede?’ diye, yani buna benzer bir lâfızla sordu. Bedevî: O kişi benim yâ Rasûlallah, dedi. Bunun üzerine Rasûlullah: Emanet zâyi‘ edildiği vakit kıyameti bekle, buyurdu. Bedevî: Emaneti zâyi‘ etmek nasıl olur? diye tekrar sorunca, Rasûlullah: İş, ehli olmayana verildiği zaman kıyameti bekle, buyurdu.”
Hz. Peygamber bir önceki hadiste olduğu gibi kıyametin vaktini soranlara üslûbu’l-hakîm sanatını kullanarak verdiği cevaplar ile bilinmesi daha önemli olan kıyamet alâmetlerine dikkat çekmiş ve aynı zamanda emanete sâhip çıkma ve işi liyakat sahibi kişiye teslim etme gibi ahlaki ilkelere vurgu yapmıştır. Hz. Peygamber kendisine sorulan benzer sorulara verdiği farklı cevaplarla bir eğitimci olarak pek çok dini ve ahlaki prensiplere işaret etmiştir.
Kıyametle alakalı bir başka hadiste ise;
14 Buhârî, “Îmân”, 5.
15 Buhârî, “Îmân”, 6; 20; “İsti’zân”, 9.
16 Buhârî, “İlim”, 1; “Rikâk”, 35.
I. Uluslararası Din Ve İnsan Sempozyumu “Din, Dil Ve İletişim”
62
رَابِ
ْ
ع
َ
رِجَالٌ مِنَ الأ
َ
ان
َ
ك
ْ
ت
َ
ال
َ
ق
َ
ة
َ
ائِش
َ
نْ ع
َ
"ع ولُ
ُ
يَق
َ
رِهِمْ ف
َ
صْغ
َ
أ
َ
رُ إِلٰ
ُ
ظ
ْ
يَن
َ
ان
َ
ك
َ
، ف
ُ
ة
َ
مَ تَ السَّاع
ُ
َ
ون
ُ
ل
َ
يَسْأ
َ
ف
ت
َّ
الن
َ
ون
ُ
ت
ْ
يَأ
ً
اة
َ
يَعِشْ « جُف
ْ
إِن
17 هُمْ"
َ
مَوْت
امٌ يَعْ ت
َ
الَ هِش
َ
ق .» مْ
ُ
ك
ُ
ت
َ
مْ سَاع
ُ
يْك
َ
ل
َ
ومَ ع
ُ
ق
َ
هَرَمُ حَ تَّ ت
ْ
ال
ُ
ْ
رِك
ْ
يُد
َ
ا لا
َ
ذ
َ
ه
“Hz. Âişe’nin şöyle dediği nakledilir: Bedevîlerden kaba ve cahil birtakım adamlar vardı. Bunlar Hz. Peygamber’e gelip ve kıyamet ne zaman kopacak? diye sordular. Hz. Peygamber de içlerindeki yaşı en küçük olan kişiye bakıp ve : “Şu genç yaşarsa, buna ihtiyarlık gelmeden sizin kıyametiniz kopar” buyurdu. Hişâm: Hz. Peygamber onların ölümlerini kastediyordu, demiştir.”
Hz. Peygamber, kıyametin ne zaman kopacağını soran kişilere beklemedikleri bir cevap vermiştir. Bu cevapla, ‘asıl sormanız gereken soru sizin ömrünüzün ne zaman tükeneceğidir. Çünkü bunu bilmek sizin için daha evlâdır. Şayet ne zaman öleceğinizi bilseydiniz o vakit gelmeden önce sâlih amel işlerdiniz’ demek istemiş ve büyük kıyametten ziyade herkesin kendi ölümüne hazırlık yapması gerektiğine işaret etmiştir. Soru büyük kıyametten sorulmuş ama Hz. Peygamber küçük kıyamet yani kişinin kendi ölümü hakkında cevap vermiştir. Buradaki hikmet ise, siz, vaktini Allah’tan başka kimsenin bilmediği büyük kıyameti sormayın. Asıl kendi ölümünüz olan küçük kıyameti düşünün. Bu sizin için daha hayırlıdır. Çünkü ne zaman öleceğinizi bilmeniz sizi o vakit gelmeden önce sâlih amel işlemeye sevk eder, demek istemiştir.18
Kıyametin ne zaman kopacağının sorulduğu bir diğer hadis de şu şekildedir:
بَا
ْ
لِ ال
ْ
ه
َ
مِنْ أ
ً
رَجُلا
َّ
ن
َ
سٍ أ
َ
ن
َ
نْ أ
َ
"ع الَ
َ
ق
ٌ
ائِمَة
َ
ق
ُ
ة
َ
مَ تَ السَّاع
َّ
الَ يَا رَسُولَ اللّٰ
َ
ق
َ
ف
ت
َّ
الن
ب
َ
هَا « دِيَةِ أ
َ
ل
َ
ت
ْ
د
َ
د
ْ
ع
َ
وَمَا أ
َ
ك
َ
الَ مَا .» وَيْل
َ
ق
الَ
َ
.ُ ق
َ
وَرَسُول َّ
حِبُّ اللّٰ
ُ
أ
ب
َ
أ
َّ
هَا إِلا
َ
ل
ُ
ت
ْ
د
َ
د
عْ
َ
« أ
َ
حْبَبْت
َ
مَعَ مَنْ أ
َ
ك
َّ
. .» إِن َ
لِك
َ
ذ
َ
حْنُ ك
َ
ا وَن
َ
ن
ْ
ل
ُ
ق
َ
ف الَ
َ
عَمْ « ق
َ
مَرَّ .» ن
َ
، ف
دِيدا
َ
ش
رَحا
َ
ا يَوْمَئِذٍ ف
َ
رِحْن
َ
ف
َ
ف
عَنِ
سا
َ
ن
َ
أ
ُ
سَمِعْت
َ
ة
َ
اد
َ
ت
َ
عَنْ ق
ُ
عْبَة
ُ
صَََهُ ش
َ
ت
ْ
وَاخ .»
ُ
ومَ السَّاعَة
ُ
ق
َ
هَرَمُ حَ تَّ ت
ْ
ال
ُ
َ
رِك
ْ
نْ يُد
َ
ل
َ
ا ف
َ
ذ
َ
رَ ه
ِّ
خ
ُ
أ
ْ
إِن « الَ
َ
ق
َ
ف
رَا ب
ْ
ق
َ
مِنْ أ
َ
ان
َ
مُغِ ريَةِ وَك
ْ
مٌ لِل
َ
لا
ُ
غ
19 "ِّ
ت
َّ
الن
“Enes b. Mâlik’ten şöyle rivayet edilmiştir: Çöl ahalisinden bir adam Hz. Peygamber’e geldi ve: Yâ Rasûlallah! Kıyamet ne zaman kopacak? diye sordu. Rasûlullah: “Veyleke (Veyl sana) Sen kıyamet için ne hazırladın?” diye sordu. O da, ben onun için (fazla bir amel) hazırlamadım. Ancak ben Allah’ı ve Rasûlü’nü seviyorum, dedi. Rasûlullah: “Şüphesiz sen sevdiğinle berabersin” buyurdu. (Enes dedi ki:) Biz: (Yâ Rasûlallah!) Bizler de böyle miyiz (ahirette sevdiklerimizle beraber miyiz)? diye sorduk. Rasûlullah: “Evet berabersiniz” diye tasdîk edince, biz o gün bu cevaptan dolayı çok sevindik. Bir gün Mugîre b. Şu‘be’nin benim yaşımda olan kölelerinden biri gelince Hz. Peygamber: “Eğer bu çocuğun eceli geri bırakılırsa, ihtiyarlık devri bu çocuğa erişmeden kıyamet kopar” buyurdu. Bu hadisi, Şu‘be, Katâde’den özetleyerek, ‘Ben Enes’ten işittim; o da Peygamber’den işitti’ demiştir.”
Kıyametin vaktini soran kişiye Hz. Peygamber, yine beklemediği bir cevap vererek onun için ne hazırlık yaptığını sormuştur. Hz. Peygamber bu cevabıyla muhatap için önemli olanın, kıyametin ne zaman kopacağını bilmesi değil, ona doğru inanç ve sâlih amellerle gerekli hazırlığı yapması olduğunu vurgulamıştır.20
Kıyametin vakti hakkında sorulan sorular ve verilen cevaplarla ilgili ele aldığımız bu hadislerde Hz. Peygamber, soruyu soran muhataplarının durum ve menfaatlerini gözeterek her birine farklı cevaplar vermiştir. İslâmiyet’in özellikle ilk dönemlerinde kıyamet hakkında çokça soru sorulmaktaydı. Hz. Peygamber’e sorulan bu sorular hakkında nazil olan pek çok ayet de mevcuttur (A‘râf 7/187, Ahzâb 33/63, Nâzi‘ât 79/42,43,44). Bu ayetlerde kıyametin vaktini soranlara ‘kıyametin kopma zamanına dair
17 Buhârî, “Rikâk”, 42.
18 Bk. Kirmânî, Ebû Abdillâh Şemsüddîn Muhammed b. Yûsuf b. Alî, el-Kevâkibü’d-Derârî; fî Şerhi Sahîhi’l-Buhârî ( Beyrut: Dâru İhyâi’t-Türâsi’l-‘Arabî, 1937), 23: 28; İbn Hacer ‘Askalânî, Ebü’l-Fazl Şihâbüddîn Ahmed b. Alî b. Muhammed, Fethu’l-Bârî; bi-Şerhi Sahîhi’l-Buhârî (Beyrut: Dâru’l-Ma‘rife, 1959), 11: 364; Bedrüddîn el-‘Aynî Ebû Muhammed (Ebü’s-Senâ) Mahmûd b. Ahmed b. Mûsâ b. Ahmed, Umdetü’l-Kârî; fî Şerhi Sahîhi’l-Buhârî (Beyrut: Dâru İhyâi’t-Türâsi’l-Arabî, ts.), 23: 96.
19 Buhârî, “Edeb”, 95; 97; “Ahkâm”, 10; “Fedâilu’s-Sahâbe”, 6.
20 Bk. Tîbî Ebû Muhammed Şerefüddîn Hüseyn b. Abdillâh b. Muhammed, Şerhu’t-Tîbî ‘Alâ Mişkâti’l-Mesâbîh, Thk. Abdülhamîd Hindâvî, (Mekke: Riyad, Mektebetü Nezâr Mustafa el-Bâz, 1997), 10: 3201; Kirmânî, el-Kevâkibü’d-Derârî, 22: 35; İbn Hacer ‘Askalânî, Fethu’l-Bârî, 10: 560; Bedrüddîn el-‘Aynî, Umdetü’l-Kârî, 22: 196.
I. Uluslararası Din Ve İnsan Sempozyumu “Din, Dil Ve İletişim”
63
bilginin yalnızca Allah katında malum olduğu, Hz. Peygamber dâhil kimsenin bunu bilmediği ve kıyametin ansızın kopacağı’ şeklinde cevaplar verilmiştir. Bir başka ayette ise kıyametin vaktini soranlara cevaben, kıyamet kopma esnasında meydana gelecek hâdiseler zikredilmiştir: (Kıyâme 75/6,7,8,9)
Hz. Peygamber kendisine genel içerikli ve cevabı kapsamlı sorular sorulduğunda çoğu zaman sadece o sorunun cevabını karşılayacak şekilde dar bir cevap vermek yerine gelebilecek muhtemel başka soruların önünü kesmek ve yeri geldiği için sorulan konu hakkında daha kapsamlı izahta bulunmak adına kapsamlı cevap verme yoluna gitmiş ve cevâmi‘u’l-kelim olma özelliğini kullanarak az lafızla çok sayıda hükmü belirtmiştir. Örneğin;
21"» هْوَ حَرَامٌ
َ
رَ ف
َ
سْك
َ
اَبٍ أ ََ لُّ ش
ُ
ك « الَ
َ
ق
َ
عِ ف
ْ
بِت
ْ
نِ ال
َ
ع
َّ
سُئِلَ رَسُولُ اللّٰ
ْ
ت
َ
ال
َ
ق
َ
ة
َ
ائِش
َ
ع
َّ
ن
َ
بْدِ الرَّحْمَنِ أ
َ
بْنِ ع
َ
مَة
َ
ب سَل
َ
نْ أ
َ
"ع
“Hz. Âişe’den şöyle dediği nakledilir: Rasûlullah’a bit‘ denen içecek hakkında (baldan yapılan bir şarap) soru soruldu. O: ‘Sarhoşluk veren her içki haramdır’ buyurdu.”
Hz. Peygamber bu soruya ‘haramdır’ şeklinde cevap vermemiş, zihinlerde buna benzer sorular ve şüpheler oluşmaması gayesiyle ortak illeti belirterek genel hükme vurgu yapmıştır. Yani içeceğin adının veya neyden yapıldığının bir önemi yoktur. Sarhoşluk veren her şey - baldan bile yapılmış olsa- haramdır.
Yine cevapta zahmetten ve külfetten kaçınma ve doğru soruya yönlendirme bakımından Hz. Peygamber’in kendisine “ihramlı kişi ne giyer?” sorusuna verdiği cevap da dini eğitimde soru-cevap tekniğinin nasıl olması gerektiği konusunda bize ışık tutmaktadır;
"عَنِ الَ
َ
ق
َ
مُحْرِمُ ف
ْ
بَسُ ال
ْ
مَا يَل
ُ
َ
ل
َ
سَأ
ً
رَجُلا
َّ
ن
َ
أ
ت
َّ
« ابْنِ عُمَرَ عَنِ الن
َ
سَ وَلا
ُ
نُْ
ي
ْ
ال
َ
السَََّّاوِيلَ وَلا
َ
وَلا
َ
عِمَامَة
ْ
ال
َ
مِيصَ وَلا
َ
ق
ْ
بَسِ ال
ْ
يَل
َ
لا
22"» عْبَ ري
َ
ك
ْ
ال
َ
حْت
َ
ا ت
َ
ون
ُ
عْهُمَا حَ تَّ يَك
َ
ط
ْ
يَق
ْ
وَل
ري
َّ
ف
ُ
خ
ْ
بَسِ ال
ْ
يَل
ْ
ل
َ
ف
ري
َ
عْل
َّ
مْ يَجِدِ الن
َ
ل
ْ
إِن
َ
، ف
ُ
رَان
َ
وِ الزَّعْف
َ
وَرْسُ أ
ْ
ال
ُ
مَسَّ
وْبا
َ
ث
“İbn Ömer’den rivayetle: Adamın biri Hz. Peygamber’e, ihramlı kişinin ne giyeceğini sordu. Hz. Peygamber şöyle cevap verdi: gömlek, şalvar, burnus (bornoz, yağmurluk tarzı bir elbise), ve safran ile boyanmış bir elbise giyemez, sarık saramaz. Çarık (ayakkabı) bulamazsa mest giysin ve onları topuklarına kadar kessin.”
Bu hadis-i şerifte Hz. Peygamber “ihramlı kişi ne giyer?” sorusuna cevap vermek yerine bu soruyu, cevabı daha belli ve sınırlı olan “ihramlı kişi ne giyemez?” sorusuna hamlederek üslûbu’l-hakîm sanatına uygun bir şekilde, soru sorana beklemediği bir cevap vermiştir.23 Zira ihramlının giyebileceği pek çok şey varken, giyemeyeceği şeyler ise sınırlıdır. Bu yüzden Hz. Peygamber doğru sorunun ne giyilmeyeceği hakkında olması gerektiğini belirtmek için soru sorana üslûbu’l-hakîm üslûbuyla sorunun zâhiri dışında bir cevap vermiştir.
Aynı minvalde başka bir örnek ise şu şekildedir;
ا
َ
بِيهَا، ق
َ
، عَنْ أ
َ
"عَنْ بُهَيْسَة : يَا رَسُ ُ
ت
ْ
ل
ُ
ق
َ
الَ: ف
َ
مِيصِ ، ق
َ
ق
ري وَبَ
ُ
َ
بَيْن
ُ
ت
ْ
ل
َ
خ
َ
د
َ
مَ ف
َّ
يْ وَسَل
َ
اللهُ عَل
َّ
صَلَّ
ي ت
َّ
الن
ُ
ت
ْ
ن
َ
ذ
ْ
أ
َ
لَ: اسْت ولَ اللهِ مَا
يَحِ
َ
ذِي لَ
َّ
ءُْ ال
ي
ََّ : يَا رَسُولَ اللهِ مَا الش ُ
ت
ْ
ل
ُ
مَاءُ " ق
ْ
الَ: " ال
َ
؟ ق
ُ
عُ
ْ
يَحِلُّ مَن
َ
ذِي لَ
َّ
ءُْ ال
ي
ََّ الش : يَا رَسُولَ اللهِ ُ
ت
ْ
ل
ُ
الَ: ق
َ
" ق
ُ
مَلح
ْ
الَ: " ال
َ
؟ ق
ُ
عُ
ْ
لُّ مَن
24"
َ
ك
َ
ل
ري
َ
خ
ري
َ
خ
ْ
عَلَ ال
ْ
ف
َ
ت
ْ
ن
َ
الَ: " أ
َ
؟ ق
ُ
عُ
ْ
يَحِلُّ مَن
َ
ذِي لَ
َّ
ءُْ ال
ي
ََّ مَا الش
“Büheyse babasından şöyle nakleder; Peygamber'den izin istedim. (izin verilince) ona yaklaştım. Sonra dedi ki: “Ey Allah'ın Peygamberi! Men edilmesi helâl olmayan şey nedir?” diye sordum. Hz. Peygamber: “Su.” dedi. (Ben tekrar): “Ey Allah'ın Peygamberi! Men edilmesi helâl olmayan şey nedir?” diye sordum. Hz. Peygamber: “Tuz.” dedi. (üçüncü defa): “Ey Allah’ın Peygamberi! Men
21 Buhârî, “Eşribe”, 4; “Vudû”, 71.
22 Buhârî, “İlim”, 53; “Salât”, 9; “Hac”, 21; “Muhsar”, 22, 24; “Libâs”, 8, 13, 14, 15, 34, 37.
23 Bk. İbn Hacer ‘Askalânî, Fethu’l-Bârî, 3: 402; Hamza Muhammed Kâsım, Menâru’l-Kârî; Şerhu Sahîhi Buhârî, nşr. Beşîr Muhammed ‘Uyûn (Dımeşk: Suriye, Mektebetü Dâri’l-Beyân, 1990), 1: 233.
24 Ahmed b. Hanbel, Ebû Abdullah Ahmed b. Muhammed eş-Şeybânî (241/855), el-Müsned, Thk. Şuayb el-Arnaût-Âdil Mürşid (Beyrut: Müessesetü’r-Risâle, 2001), 25: 293 (15945).
I. Uluslararası Din Ve İnsan Sempozyumu “Din, Dil Ve İletişim”
64
edilmesi helâl olmayan şey nedir?” diye sordum. Hz. Peygamber de “Hayır yapman senin için daha hayırlıdır.” buyurdu.
Bu hadiste kendisine “insanlardan esirgenmemesi, istendiğinde verilmesi gereken” şeyler hakkında bilgi almak isteyen kişiye Hz. Peygamber önce “su” sonra “tuz” şeklinde cevap vermiştir. Buraya kadar olan kısım normaldir. Fakat üçüncü defa aynı soru sorulduğunda Hz. Peygamber, sorulan soruya değil de muhatapları en güzel olan ahlaka yönlendirme maksadıyla sorudan bağımsız ve genel bir cevap vermiştir. Hz. Peygamber vermiş olduğu “iyilik yapman senin için daha hayırlıdır” cevabıyla benzer soruların uzamasının önüne geçmiş aynı zamanda da soru soran kişiyi kırmadan sorduğu sorunun uygun olmadığını hissettirmiştir. Zira bir insanın kendisine maddi ve manevi külfet oluşturmayacak basit şeyleri tasadduk etmesi ve insanlar arasında yardımlaşma vesilesiyle bedelsiz olarak insanlara takdim etmesi uygun düşer. Hz. Peygamber de kişinin her zaman hayrı ve sevabı gözetmesi gerektiğine, iyiliğin her zaman kişiyi kazançlı duruma sokacağına işaret etmiştir. Allah Teâlâ’nın buyruğunda olduğu üzere “Kim zerre miktarı hayır yapmışsa onu (karşılığını) görür. (Zilzâl 99/7)” ayeti de bu duruma açıklık getirmektedir.
"
َ
ن
َ
ث
َّ
مُ حَد
َ
ا آد
َ
ن
َ
ث
َّ
حَد سِ بْنِ مَالِكٍ
َ
ن
َ
نْ أ
َ
ع
ٌ
ابِت
َ
ا ث
َ
ن
َ
ث
َّ
حَد
ُ
عْبَة
ُ
ا ش - ر ض الله عن – الَ
َ
ق : الَ
َ
ق
َ
ف
ْ
ي
َ
ق
َ
د
ْ
بْكِِ عِن
َ
ةٍ ت
َ
بِامْرَأ
ت
َّ
« مَرَّ الن
ق
َّ
ات
وَاصْ يِى
ََّ
. » اللّٰ
َ
.ُ ف
ْ
عْرِف
َ
مْ ت
َ
، وَل
مُصِيبَ ت بِ صَبْ
ُ
مْ ت
َ
ل
َ
ك
َّ
إِن
َ
تِّ ، ف
َ
ع
َ
يْك
َ
إِل
ْ
ت
َ
ال
َ
ق ت
َّ
بَابَ الن
ْ
ت
َ
ت
َ
أ
َ
صلَّ الله علي وسلم . ف
ت
َّ
الن
ُ
َّ
هَا إِن
َ
قِيلَ ل
25"»
َ
ولٰ
ُ
مَةِ الأ
ْ
الصَّد
َ
د
ْ
عِن
ي مَا الصَّ
َّ
إِن « الَ
َ
ق
َ
.َ ف
ك
ْ
رِف
ْ
ع
َ
مْ أ
َ
ل
ْ
ت
َ
ال
َ
ق
َ
هُ بَوَّابِ ر يَ ف
َ
د
ْ
عِن
ْ
جِد
َ
مْ ت
َ
ل
َ
ف
“Enes b. Mâlik’in şöyle dediği rivâyet edilmiştir: Hz. Peygamber bir kabrin yanında ağlamakta olan bir kadının yanından geçti ve ona ‘Allah’tan sakın ve sabret!’ buyurdu. Kadın peygamberi tanımadan: benden uzak dur, benim başıma gelen musîbet sana gelmedi, dedi. Kadına: Bu zat peygamberdir, denildi. Bunun üzerine kadın Hz. Peygamber’in kapısına geldi ve kapısında nöbetçiler görmedi. Peygambere: seni tanıyamadım, dedi. Hz. Peygamber de: sabır ancak musibetin ilk geldiği andadır. (musibet geldiği ilk anda sabretmek evlâdır, güzeldir), buyurdu.”
Hz. Peygamber’i tanıyamayıp, تِّ عَ
َ
يْك
َ
» إِل « ‘benden uzak dur’ diyen kadın, o kişinin Hz. Peygamber olduğunu öğrenince kendisine gelip, seni tanıyamadım diyerek özür beyan ettiğinde, Hz. Peygamber, ‘Sabır, musibetin ilk geldiği zamandır’ diyerek kadına beklemediği bir cevap vermiştir. Hz. Peygamber bu cevabıyla sanki “Benden özür dileme. Ben Allah’tan ğayri olan bir şey için (kendi nefsim için) kimseye öfkelenmem, sen kendi kaçırdığın sevaba ve Allah’ın fazlına üzül, kendi haline bak” buyurmuş ve musibet ilk geldiği anda sabretmenin önemli ve sevaba değer olduğuna dikkat çekmiştir. Zira sabır, musibet geldiği anda kıymetlidir ve sevaba layıktır. Zaman geçtikçe insanın acıya alışması ve bunun sonucunda sabrın oluşması doğaldır ki bu da sevabı gerektirmez. Bu yüzden Hz. Peygamber kadının kendisine verdiği sert tepkiye rağmen sorumlu olduğu tebliğ vazifesini kendi duygularından ve benliğinden önde tutmuş, onun için daha hayırlı olduğunu düşünerek sabır hakkında tavsiyede bulunarak sabrın değerine dikkat çekmiştir.
3. Üslûbu’l-hakîm Sanatının Kullanım Şekilleri ve Gayeleri
Özellikle hadisler üzerinden incelendiğinde Hz. Peygamber’in vermiş olduğu cevaplardan üslûbu’l-hakîm üslûbunun kullanım şekillerini ve gayelerini şu şekilde özetlememiz mümkündür:
Daha önemli ve daha uygun olana dikkat çekmek için farklı ve beklenmedik bir cevap vermek.
İrşâd ve eğitim amaçlı detaylı bilgi vermek.
Sorulan soruyu da kapsayacak şekilde genel bir cevap vermek.
Soruya verilecek cevabın, soran kişi tarafından anlaşılmayacağını düşünerek, daha basit ve örnekli bir cevap vermek.
Cevabı uzun ve detaylı olan, sınırlandırılması mümkün olmayan soruları, cevabı sınırlı olan soruya hamlederek cevap vermek.
25 Buhârî, “Cenâiz”, 31, 7, 42; “Ahkâm”, 10.
I. Uluslararası Din Ve İnsan Sempozyumu “Din, Dil Ve İletişim”
65
Muhatabın iyiliğini düşünerek, sorduğu soru sebebiyle başına gelebilecek bir musibetten sakındırmak için farklı bir cevap vermek.
Bir eşyanın mahiyeti hakkında sorulan soruya, hikmetine binaen sebeplerini zikrederek cevap vermek.
Soru sorana cevap vermeyi istemeyip sorularına cevap vermekten kaçınmak.
Ta‘rîz yapmak (yani açık ve net cevap vermek yerine söylenmek istenen cevabı gizlice hissettirmek).
Muhataba karşı çıkmadan, nazik ve yumuşak bir şekilde farklı bir cevap vermek
Teeddüp (muhataba, saygıdan ötürü beklemediği bir cevap vermek). Örneğin; hocasından yaşça büyük olan öğrenciye “sen hocandan büyük müsün?” sorusu sorulduğunda öğrencinin, hocasına karşı edebinden ötürü “Hocam, ilim olarak benden çok büyüktür” demesi gibi.
Muhataba, şaka amaçlı farklı bir cevap vermek.
Sorulan soruya verilecek cevabın önem ve ehemmiyetine dikkat çekmek maksadıyla soruya, cevabı da kapsayacak şekilde başka bir soruyla cevap vermek.
Hadislerde incelediğimiz bu üslûp örneklerinde Hz. Peygamber’i bir eğitimci olarak görürüz. Hz. Peygamber verdiği cevaplarla hem ashabını irşâd etmiş hem de detaylı ve dikkat çekici cevaplarıyla onları bilinçlendirerek hayra ve sevaba yönlendirmiştir.
Sonuç
İnsanın kendisini ifâde ederken ne kadar kendisi olabildiği ve seçtiği kelimelerin maksadıyla ne kadar örtüştüğü kullandığı üslûbuyla kaimdir. Bu bakımdan içte olanın dışa vurumunda üslûbun önemi ortaya çıkar. Recâizâde’nin ifadesiyle “üslûbu beyân ayniyle insandır” sözü, kişinin ağzından/kaleminden çıkan her sözün bizzat kendisini temsil ettiğini göstermesi bakımından önemlidir. Bu nedenle kişi, gerek sözlerinin sorumluluğu gerekse de muhatabında bıraktığı etki olarak üslûbuyla bir bütünlük arz eder. Buna bağlı olarak gerek din eğitimi gerekse de tebliğ vazifesinde eğitimcinin üslubu hem kendisini hem de anlattığı dini temsil ettiğinden, kullanılan üslup ve benimsenen metot son derece önemlidir.
Dini iletişimde kullanılan yaygın üslûplardan birisi olan üslûbu’l-hakîm sanatında muhataba verilen cevaplar kimi zaman öğretici kimi zamansa da eğitici şekillerinde vaki olur. Zikrettiğimiz kullanım gayelerden hareketle denilebilir ki üslûbu’l-hakîm sanatı;
Hedef kitleyi incitmemeye dikkat ederek muhatapları doğru olana yönlendirme
Muhatapların bilgi ve zekâ düzeyine göre iletişim kurma
Verilmek istenen mesajı en doğru üslupla aktarma
Mesajın doğru ve net anlaşılmasını sağlama
Mesajın önemine dikkat çekme
Alıcıyı maslahatına uygun olan noktaya yönlendirme
Eğitimin kişi düzeyi bağlamında olmasını sağlama
Sıkıcı ve bunaltıcı sorular karşısında nefes alma imkânı verme
Ortamı yumuşatma noktasında mizahi kullanım imkânı
En yapıcı şekilde yapılan hataya dikkat çekme
Olası bir ceza veya yaptırımdan sakınma
I. Uluslararası Din Ve İnsan Sempozyumu “Din, Dil Ve İletişim”
66
Dini anlatmada etkili bir ifade şekli
Kur’ân-ı Kerîm ve hadislerin dilini sosyal hayata aktarma
Sınıf ortamında sorulan bir soruyu öğrenci düzeyine göre cevaplama
Öğrenci-öğretici arasında samimi ve nazik bir iletişim imkânı
Zorlaştırma yerine kolaylık sağlama
Nefret yerine sevdirme imkânı verme
Benzer konulara yönelik ilgi cezbetme
Cevapta özelden genele yönelerek zaman tasarrufu sağlama
Anlamayı kolaylaştıracak vecizlik
gibi daha pek çok temel prensipleri barındırır. Bu prensipler, diğer üsluplar kadar üslûbu’l-hakîm sanatının da din dili oluşturmada ne denli önemli bir yer teşkil ettiğini bize göstermesi bakımından kıymetlidir. Ele aldığımız örnekler bağlamında çıkarılacak ön önemli sonuçlardan birisi de gerek eğitim-öğretim gerekse tebliğ olarak dini iletişimin her sahasında eğitimci ve tebliğci kişinin kendisine yöneltilen her söze karşı -ki bu sözler bazen hoşa gitmeyen sözler olabilir- sükûnetini muhafaza etmesi ve daima karşısındaki muhatabının maslahatını ve onu doğru olana irşad etme görevini ön planda tutması gerekir. Hz. Peygamber bu üslubu kullanarak bize, din dilinin ve temsil edilen değerlerin kişisel duygu ve düşüncelerden daha önemli olduğuna vurgu yapmış ve dinin dil aracılığıyla en doğru ne şekilde aktarılması gerektiğini uygulayıcısı olarak pratikte göstermiştir.
Kaynakça
‘Aynî, Bedrüddîn Ebû Muhammed (Ebü’s-Senâ) Mahmûd b. Ahmed b. Mûsâ b. Ahmed. Umdetü’l-Kârî; fî Şerhi Sahîhi’l-Buhârî. Beyrut: Dâru İhyâi’t-Türâsi’l-Arabî, ts.
Ahmed b. Hanbel, Ebû Abdullah Ahmed b. Muhammed eş-Şeybânî. el-Müsned. Thk. Şuayb el-Arnaût-Âdil Mürşid. Beyrut: Müessesetü’r-Risâle, 2001.
Buhârî, Muhammed b. İsmail b. İbrahim b. Muğîre. el-Câmi‘us-Sahîh: el-Câmi‘u’l-müsnedi’s-Sahîhi’l-Muhtasar min Umûri Resûlillâh Sallallahü Aleyhi ve Sellem ve Sünenihî ve Eyyâmih, Thk. Şu‘ayb el-Arnaûd- ‘Âdil Mürşid. Suriye: Dâru’r-Risâleti’l-‘Âlemiyye, 2011.
Câhiz, Amr b. Bahr b. Mahbûb el-Kinânî bi’l-Velâ el-Leysî Ebû Osmân. el-Beyân ve’t –Tebyîn. Beyrut: Dâr ve Mektebetü’l-Hilâl, 2001.
Certel, Hüseyin. “Din-İletişim İlişkisi Ve Dini İletişim Engelleri”. Süleyman Demirel Üniversitesi İlahiyat Fakültesi Dergisi 21 (2008/2): 140-144.
Fayda, Mustafa. “TABERÎ, Muhammed b. Cerîr”. Türkiye Diyanet Vakfı İslâm Ansiklopedisi 39: 314-318.
İbn Battâl, Ebü’l-Hasen Alî b. Halef b. Abdilmelik el-Bekrî el-Kurtubî. Şerhu Sahîh-i Buhârî. Thk. Ebû Temîm b. İbrâhîm. Riyad: Mektebe-yi Rüşd, 2003.
İbn Hacer ‘Askalânî, Ebü’l-Fazl Şihâbüddîn Ahmed b. Alî b. Muhammed. Fethu’l-Bârî; bi-Şerhi Sahîhi’l-Buhârî. Beyrut: Dâru’l-Ma‘rife, 1959.
İbn Receb, Ebü’l-Ferec Zeynüddîn Abdurrahmân b. Ahmed b. Abdirrahmân Receb el-Bağdâdî ed-Dımaşkî. Fethu’l-Bârî Şerhu Sahîh-i Buhârî. Thk. Mahmûd b. Şa‘bân b. Abdulmaksûd v.dğr. Medine: Mektebetü’l-Gurabâ el-Eseriyye, 1996.
Kâsım, Hamza Muhammed. Menâru’l-Kârî; Şerhu Sahîhi Buhârî. Nşr. Beşîr Muhammed ‘Uyûn. Dımeşk: Suriye, Mektebetü Dâri’l-Beyân, 1990.
I. Uluslararası Din Ve İnsan Sempozyumu “Din, Dil Ve İletişim”
67
Kefevî, Ebü’l-Bekâ el-Hanefî Eyyûb b. Mûsâ el-Hüseynî el-Kırîmî. el-Külliyyât: Mu‘cemün fi’l-Mustalahât ve’l-Furûki’l-Luğaviyye, Thk. Adnân Derviş-Muhammed Mısrî. Beyrut: Müessesetü’r-Risâle.
Kirmânî, Ebû Abdillâh Şemsüddîn Muhammed b. Yûsuf b. Alî. el-Kevâkibü’d-Derârî; fî Şerhi Sahîhi’l-Buhârî. Beyrut: Dâru İhyâi’t-Türâsi’l-‘Arabî, 1937.
Koç, Ahmet. Din Eğitiminde Etkili İletişim. İstanbul: Rağbet Yayınları, 2016.
Sabbâğ, Muhammed. el-Hadîsü’n-Nebevî: Mustalahuhû-Belâgatühû-Kütübühû, y.y. el-Mektebü’l-İslâmî, 1981.
Sekkâkî, Ebû Ya‘kûb Sirâcüddîn Yûsuf b. Ebî Bekr b. Muhammed b. Alî el-Hârizmî. Miftâhu’l-‘Ulûm, 2. Baskı. Beyrut: Dâru’l-Kütübi’l-İlmiyye, 1987.
Taberî, Ebû Ca‘fer Muhammed b. Cerîr b. Yezîd el-Âmülî el-Bağdâdî. Câmi‘u’l-Beyân ‘An Te’vîli Âyi’l-Kur’ân, Thk. Ahmed Muhammed Şâkir. y.y. Müessesetü’r-Risâle, 2000.
Tavâlibe, Abdullah el-Cuyûsî ve Muhammed. “Risâletün fî’l-Üslûbi’l-Hakîm li İbni Kemâl Bâşâ (Dirâse ve Tahkîk)”. el-Mecelletü’l-Ürdüniyye fi’-Dirâsâti’l-İslâmiyye: Mecelle ‘İlmiyye ‘Âlemiyye Mühakkeme. 5/2 (2009.
Tîbî, Ebû Muhammed Şerefüddîn Hüseyn b. Abdillâh b. Muhammed. Şerhu’t-Tîbî ‘Alâ Mişkâti’l-Mesâbîh. Thk. Abdülhamîd Hindâvî. Mekke: Riyad, Mektebetü Nezâr Mustafa el-Bâz, 1997.
Turan, Şerafettin. “Kemalpaşazâde”, Türkiye Diyanet Vakfı İslâm Ansiklopedisi. 25: 238-240. Ankara: 2002.
